<html>

	<head>
		<title></title>
		<meta http-equiv="Content-Type" content="text/html;charset=utf-8" />
		<meta http-equiv="keywords" content="nil alienum, luigi anepeta, psichiatria, antipsichiatria, teoria struttural-dialettica, psicoanalisi, psicosociologia, storia sociale, ideologia, codici culturali, coscienza, inconscio, malattia mentale, nevrosi, psicosi, angoscia, panico, ossessioni, fobie, anoressia, depressione, delirio, schizofrenia, dipendenza. psicofarmaci, psicoterapia, natura umana, cultura, conflitto, Io, Super-Io, Io antitetico, neurobiologia, sociologia, filosofia, antropologia culturale, economia, politica, religione, darwin, marx, nietzsche, freud" />
		<link href="../LF.css" type="text/css" rel="stylesheet" />
        <style type="text/css">
        <!--
p.MsoNormal {
margin:0cm;
margin-bottom:.0001pt;
text-autospace:none;
font-size:10.0pt;
font-family:"Times New Roman","serif";
}
-->
        </style>
	</head>

	<body>
<center>
			<TABLE>
				<tr>
					<td>
						<div align="center">
						  <h1>2.  LA TECNICA DEL MOTTO DI SPIRITO </h1>
                            
					  </div>
					</td>
				</tr>
                <TABLE>
				<tr>
					<td>
						<div align="left">
					  <p></p>
						  <p>1. </p>
						  <p>Permetteteci  di seguire una traccia fornitaci dal caso e di esaminare il primo esempio di  motto di spirito che abbiamo incontrato nel capitolo precedente. </p>
						  <p>Nella  parte del suo <em>Reisebilder </em>intitolata <em>Die Bäder von Lucca </em>(I bagni di Lucca), Heine presenta la  deliziosa figura del ricevitore del lotto e callista Hirsch-Hyacinth di  Amburgo, che si vanta con il poeta dei suoi rapporti con il ricco Barone  Rothschild, ed alla fine dice: «E, com'è vero Iddio, Dottore, io mi sedetti a  fianco di Salomone Rothschild ed egli mi trattò proprio come un suo pari, - con  modi proprio familionari». </p>
						  <p>Heymans  e Lipps hanno usato questo motto di spirito (che, bisogna dirlo, è molto  divertente) per spiegare la loro idea che l'effetto comico del motto di spirito  derivi dallo «stupore  e illuminazione». Tuttavia noi lasceremo da parte la questione, e ci porremo  un'altra domanda: «Che cosa trasforma l'osservazione di Hirsch-Hyacinth in un  motto di spirito?». Ci sono solo due risposte possibili: o il pensiero  espresso nella frase possiede in sé le caratteristiche per essere una arguzia,  o il motto di spirito sta nella forma espressiva che il pensiero ha ricevuto nella frase. In qualunque  direzione vada ricercata la caratteristica di motto di spirito, noi cercheremo  di scoprirlo. Generalmente un pensiero può essere espresso in diverse forme  linguistiche - con diverse parole - che possono rappresentarlo con eguale  proprietà. L'osservazione di Hirsch-Hyacinth presenta il pensiero in una particolare forma di  espressione e, come vediamo, in una forma particolarmente caratteristica e non  in quella più facilmente intelligibile. Cerchiamo di esprimere lo stesso  pensiero, e con la massima fedeltà, in altre parole. Lipps ha già fatto questo, ed in questo  modo ha spiegato fino ad un certo punto l'intenzione del poeta. Egli scrive: (<span style="font-variant:small-caps; ">lipps, <em>Komik und Humor, </em>Amburgo e Lipsia, 1898) «Heine, secondo noi, voleva dire che (Hyacinth)  veniva trattato familiarmente - è un noto genere di trattamento, che  generalmente non acquista simpatia proprio per il fatto di aver addosso profumo  di milioni». Non altereremo il significato della cosa se la metteremo in una forma  che forse si adatta meglio al discorso di Hirsch-Hyacinth: «Rothschild mi  trattava proprio come un suo pari, proprio familiarmente - cioè, per quanto può  farlo un milionario». «La condiscendenza da parte d'un uomo ricco», potremmo  aggiungere «comporta sempre qualcosa di non esattamente piacevole per chi la  esperimenta»<em> </em>(Torneremo su questo motto di spirito più avanti; ed allora avremo modo  di apportare una correzione alla traduzione fatta da Lipps che la nostra versione ha preso come punto  di partenza. Questa, comunque,  non avrà nulla a che fare con il discorso  che segue.) </p>
						  <p>Se  adesso osserviamo l'uno  o l'altro dei modi egualmente validi in cui è stato esposto il concetto,  vediamo che la domanda che ci siamo posti ha già una risposta. In questo esempio  la caratteristica di motto di spirito non si trova nel concetto. Quella che  Heine ha messo in bocca a Hirsch-Hyacinth è un'osservazione acuta e corretta,  una osservazione inequivocabilmente amara, che è comprensibile in un poveruomo messo di fronte ad una  così grande ricchezza; tuttavia noi non ci arrischieremmo a definirla un motto  di spirito. Se qualcuno di fronte alla parafrasi non riuscisse a liberarsi  dalla espressione data al concetto dal poeta, e così considerasse il pensiero spiritoso di per sé,  noi possiamo contare su un criterio sicuro per capire che le caratteristiche  dell'arguzia sono andate perdute nella trasposizione. L'osservazione di  Hirsch-Hyacinth ci ha divertito molto, mentre la sua accurata trasposizione  fatta da Lipps o la nostra versione possono anche farci riflettere o piacerci,  ma non è possibile che ci facciano ridere. Ma se ciò che fa del nostro esempio  un motto di spirito non è nel concetto, dobbiamo cercarlo nella forma, nel modo  in cui è espresso. Dobbiamo solo studiare le peculiarità di questa forma per  capire in che cosa consiste la tecnica verbale o espressiva di questo motto di  spirito, qualcosa che deve essere in stretta relazione con l'essenza  dell'arguzia, poiché, se si sostituisce con qualcos'altro, la caratteristica e l'effetto  del motto di spirito scompaiono. Inoltre quando attribuiamo una così grande  importanza alla forma verbale dei motti di spirito, il nostro atteggiamento coincide  con quello degli esperti. Così, per esempio, scrive Fischer (K. Fischer, <em>Űber den Witz, </em>2* ed., Heidelberg, 1889, p. 72): «Prima di tutto è la  semplice <em>forma </em>che fa del giudizio un motto di spirito, e dobbiamo  ricordare un detto di Jean Paul che, in un unico aforisma, spiega ed  esemplifica questa precisa caratteristica del motto di spirito. &quot; Decide la vittoria la  sola posizione più alta, sia tra combattenti che tra parole &quot;».</p>
						  <p>In  che cosa consiste, dunque, la «tecnica» di questo motto di spirito? Che cosa è accaduto al concetto espresso,  per esempio, nella nostra versione, per trasformarlo nel motto di spirito che ci diverte tanto? Due  cose, come vediamo paragonando la nostra versione con quella del poeta. Primo,  è stata fatta <em>un'abbreviazione </em>notevole. Per poter esprimere completamente il concetto  contenuto nel motto di spirito, siamo costretti ad aggiungere alle parole «R. mi trattava proprio come  un suo pari, proprio familiarmente»<em> </em>un poscritto che, espresso nella  sua forma più breve, suona «per quanto può farlo un milionario»<em>. </em>Ed  anche così sentiamo la  necessità di un'ulteriore spiegazione<sup> </sup>(Questo vale  anche per la traduzione di Lipps). Il poeta esprime il concetto molto più brevemente:  «R. mi trattava come un suo pari, con modi proprio <em>familionari». </em>Nel motto di spirito è scomparsa  l'intera limitazione aggiunta dalla seconda frase alla prima, che descrive il  trattamento familiare. </p>
						  <p>Ma  non senza aver lasciato una forma sostitutiva, dalla quale possiamo  ricostruirlo. Infatti è stato fatto anche un secondo cambiamento. La parola <em>familiär (familiare) </em>nella forma  non scherzosa del concetto, è stata trasformata nel motto di spirito in <em>famillionär; </em>e non c'è dubbio che il  carattere scherzoso del motto di spirito e la sua capacità di divertire  dipendano proprio da questa struttura verbale. La nuova parola creata coincide  nella prima parte con il <em>familiär </em>della prima frase e nelle sue sillabe  finali con il <em>millionär </em>(milionario) della seconda frase. Essa implica, per così dire, la parola <em>millionär </em>della seconda frase e quindi <em>tutta </em>la seconda frase, e ci permette  dunque di sottintendere la seconda frase che è stata omessa nel testo del motto  di spirito. Può essere definita  una «struttura composta», formata dalle due componenti <em>familiari </em>e <em>milionari. </em>Ed abbiamo la tentazione di fornire un quadro diagrammatico del modo in cui  la parola nuova nasce dalle altre due (Le due parole sono state scritte una in  corsivo e l'altra no, e le sillabe comuni  ad entrambe sono in grassetto. Si può anche non tener conto della seconda «1 », che si sente poco nella pronuncia. Sembra probabile che il fatto che le due  parole abbiano diverse sillabe in comune offra alla tecnica del motto di spirito l'occasione di  costruire una parola composta.). </p>
						  <p>FAMILI    ARI </p>
						  <p><em>     MILIONARI</em></p>
						  <p><em>------------------</em> </p>
						  <p><em>F</em><em>AMILIONARI</em> </p>
						  <p>Il  procedimento che ha trasformato il concetto in un motto di spirito può essere  rappresentato nel modo seguente, che può apparire strano a prima vista, ma che  in fin dei conti riproduce esattamente il risultato che abbiamo di fronte: </p>
						  <p>R. mi trattava con modi <em>familiari </em>cioè,  per quanto può farlo un <em>milionario.</em> </p>
						  <p>Immaginiamo  ora che una certa pressione venga esercitata su queste frasi, e che per qualche ragione la seconda sia  meno resistente, per cui finisce per scomparire, mentre la sua componente  principale, la parola «milionario», che ha vittoriosamente resistito alla  soppressione, viene, per così dire, fatta salire verso la prima fase, e fusa con l'elemento di questa  che le somiglia di più, «familiari». E la fortunata possibilità, così  ottenuta, di risparmiare la parte essenziale della seconda frase, favorisce la  scomparsa delle altre componenti, meno importanti. Il motto di spirito nasce  così: </p>
						  <p>R.  mi  trattava con modi <em>famili on ari</em> </p>
						  <p><em>                                    (m</em><em>ili)       (ari)</em> </p>
						  <p>Se  prescindiamo dal fatto  della pressione, di cui non sappiamo nulla, il procedimento col quale viene  creato il motto di spirito - cioè la tecnica del motto di spirito - può essere  descritta in questo esempio come «condensazione accompagnata dalla formazione  di un sostituto»; ed in  questo esempio la formazione del sostituto consiste nella creazione di una   «parola   composta».   La  parola   composta  <em>familionario,</em> che è inintelligibile in sé, ma di immediata  comprensione nel suo contesto e piena di significato, diventa il veicolo  dell'effetto comico del motto di spirito, il cui meccanismo, tuttavia, non è  stato affatto chiarito dall'aver scoperto la tecnica del motto di spirito. In  che modo un processo di condensazione linguistica, accompagnato dalla  formazione di un sostituto per mezzo di una parola composta, può arrecarci piacere  e farci ridere? Evidentemente questo è un problema differente, che tratteremo  più avanti, quando avremo trovato il modo di affrontarlo. Per ora ci limiteremo  alla tecnica del motto di spirito. Il fatto che noi ci aspettiamo che la  tecnica del motto di spirito non sia un fattore privo di importanza nella ricerca della sua essenza,  ci porta ad indagare se esistono, cioè se vi sono, altri esempi di motti di  spirito costruiti come il <em>familionario </em>di Heine. Non ce ne sono molti di  piccolo gruppo, caratterizzato  dalla formazione di parole composte. Lo stesso Heine ha tratto un secondo motto  di spirito dalla parola «milionario», copiando da se stesso, per così dire là dove (<em>Reisebilder, Idee, </em>cap.  14) parla  di un <em>minchionano, </em>combinazione evidente di <em>minchione </em>e <em>milionario </em>e, proprio  come nel primo esempio, porta alla luce un concetto secondario soppresso. </p>
						  <p>Ecco  qualche altro esempio: C'è a Berlino una fontana <em>(Brunnen), </em>la cui costruzione procurò al Borgomastro  Forckenbeck la disapprovazione generale. Gli abitanti di Berlino la chiamano <em>Forckenbecken </em>ed in questa descrizione c'è un'arguzia evidente, anche se è stato  necessario sostituire la parola <em>Brunnen </em>con il suo antiquato sinonimo <em>Becken </em>per farne un tutto unico con il nome del Borgomastro. </p>
						  <p>Una  volta, in Europa, le malelingue crearono un motto di spirito crudele cambiando  il nome di un sovrano da Leopoldo in Cleopoldo, a causa della relazione che  egli ebbe con una signora di nome Cleo.  Questo risultato indubbio di condensazione crea una allusione piccante per  mezzo dell'aggiunta di  una sola lettera. I nomi propri sono di solito le vittime di questa tecnica del  motto di spirito. A Vienna c'erano due fratelli di nome Salinger, uno dei quali  era un <em>Borsensensal </em>(agente di. cambio; <em>Sensal </em>significa «agente»). Questo creò il  pretesto per chiamarlo <em>Sensalinger, </em>mentre il fratello, per distinguerlo  da lui, fu chiamato con il nome poco lusinghiero di  <em>Scheusalinger.  (Scheusal </em>significa  «creatura   mostruosa»). </p>
						  <p>Il  motto di spirito era riuscito senz'altro bene; non so dire però fino a che  punto fosse giustificato. Ma di solito il motto non se ne cura affatto. </p>
						  <p>Mi è  stato riferito il seguente motto di spirito ottenuto da una condensazione. Un  giovane che aveva sempre condotto una vita allegra all'estero, fece una breve  visita, dopo una lunga assenza, ad un amico suo concittadino. Quest'ultimo fu  sorpreso di vedere sulla mano del visitatore un <em>Ehering </em>(fede nuziale). «Come?» esclamò, «sei sposato?». <em>«</em>Sì », fu la risposta, «<em>Trauring </em>ma vero» <em>[Trauring </em>significa «triste». <em>Trauring </em>è un sinonimo di <em>Ehering].</em>. L'arguzia è  eccellente. La parola <em>Trauring </em>unisce le due componenti: <em>Ehering </em>cambiato  in <em>Trauring </em>e la frase «<em>traurig aber wahr </em>(triste, ma vero)». L'effetto dell'arguzia non è sminuito dal fatto  che in questo caso la parola composta non è, come nel caso di <em>familionario, </em>inintelligibile  e non ha una struttura inesistente, ma è invece una parola che coincide  interamente con uno dei due elementi presenti. </p>
						  <p>Una  volta anch'io, chiacchierando, senza averne l'intenzione, ho fornito il  materiale per un motto di spirito che è ancora una volta analogo a <em>familionario. </em>Stavo parlando con una signora dei grandi servigi resi alla scienza da uno  studioso che pensavo fosse stato ingiustamente trascurato. «Diamine», disse lei, « quell'uomo merita un monumento». «Forse ne avrà uno un giorno», risposi, « ma momentaneo: infatti ha molto poco successo». «Monumento» e «momentaneo» sono termini  antitetici. La signora li unì: «Bene, auguriamogli un successo <em>monumentaneo»</em> (Parola  inesistente. Ci si sarebbe potuti aspettare <em>Monumentale </em>(come  in   italiano).. </p>
						  <p>Devo  alcuni esempi in lingue straniere, che seguono lo stesso meccanismo di  condensazione del nostro <em>famillionär, </em>ad un'eccellente  studio sullo stesso argomento in lingua inglese (<span style="font-variant:small-caps; background:aqua; ">a a. brill, <em>Freud's Theory of Wit, </em>«J. abnorm.  Psychol.», vol. 6, p. 279, 1911)<em>. </em>Questo autore ci dice che lo  scrittore inglese De Quincey rileva da qualche parte che i vecchi cadono  facilmente nell<em>’anecdotage. </em>Questa  parola risulta dalla fusione e dalla parziale sovrapposizione delle parole <em>Anecdote </em>(aneddoto) e <em>Dotage </em>(rimbambimento),  che in parte coincidono. </p>
						  <p>Una  volta Brill trovò in  una storiella anonima la descrizione del periodo natalizio come <em>alcoholidays, </em>fusione simile di </p>
						  <p><em>Alcohol </em><span style="font-size:9.0pt; background:aqua; ">(alcool)</p>
						  <p> <em>Holidays </em>(vacanze). </p>
						  <p>Quando  Flaubert pubblicò il suo celebre romanzo <em>Salambo, </em>che ha come scenario l'antica Cartagine, Sainte-Beuve fece dello spirito sulla sua pignoleria  dei particolari dicendo che era una <em>Carthaginoiserie;</em> </p>
						  <p><em>Carthaginois </em>(Cartaginese) </p>
						  <p><em>Chinoiserie </em>(cineseria). </p>
						  <p>Ma  l'esempio migliore di questo tipo di motto di spirito, fu creato da un <em>leader </em>austriaco che, dopo essersi occupato di importanti affari pubblici e  scientifici, ricopre ora uno degli incarichi più elevati dello Stato. </p>
						  <p>Mi  sono permesso di servirmi dei motti di spirito che gli vengono attribuiti, e  che infatti portano tutti lo stesso marchio, come materiale di ricerca (Ho il  diritto di farlo? Per lo meno non sono arrivato a conoscere questi motti di  spirito attraverso un'indiscrezione. Generalmente essi sono noti in questa  città  -Vienna - e si possono sentire  sulla bocca di tutti. Molti di essi sono stati resi pubblici da Eduard  Hanslick, il famoso critico musicale, nel <em>Neue Freie Presse </em>e nella sua  autobiografia. Per quanto riguarda gli altri, faccio le mie scuse per ogni  possibile distorsione, che, nel caso della tradizione orale, sono difficilmente evitabili.,  soprattutto perché sarebbe stato molto difficile trovarne di migliori. </p>
						  <p>Un  giorno l'attenzione del signor N. fu attratta dalla figura di uno scrittore che  era divenuto famoso per una serie di articoli innegabilmente noiosi che erano  apparsi sul quotidiano di Vienna. Tutti questi saggi avevano a che fare con i  rapporti tra Napoleone I e l'Austria. L'autore aveva i capelli rossi. Quando il  signor N. sentì fare il suo nome chiese: «Non è il <em>roter Fadian [Roter </em>significa «rosso», «scarlatto ». «<em>Fadian»</em> significa «individuo stupido». La terminazione «-ian»  è eccezionalmente aggiunta ad un aggettivo, e dà un certo senso sprezzante alla  parola «individuo». Così «<em>grob»</em> significa «rozzo», «volgare» e «<em>grobian»</em> significa «individuo volgare»: «<em>dumm»</em> significa «stupido» e «<em>Dummian»</em> significa «individuo stupido».  L'aggettivo «<em>fade»</em> o «<em>fad»</em> significa, come l'equivalente  francese, «insipido», «sciocco». Infine «<em>Faden»</em> significa «filo».  Se si tiene presente tutto questo, ciò che segue sarà comprensibile.]che corre lungo la  storia dei Napoleonidi?». Per rintracciare la tecnica di questo motto di spirito  dobbiamo applicare ad esso un processo di riduzione che elimina la battuta  cambiandone l'espressione e reintroduce al suo posto il significato originale  completo, che si può sempre indovinare con certezza quando la facezia è valida. </p>
						  <p>Il  motto di spirito del signor N. sul «<em>roter Fadian» </em>deriva da due  componenti, un giudizio sprezzante sullo scrittore ed il ricordo della famosa  similitudine con cui Goethe presenta i brani intitolati «Dal Diario di Ottilia » nel <em>Wahlver-wandtschaften (</em>«Siamo al  corrente di un uso  caratteristico nella marina inglese. Ogni fune nella flotta del re, dalla più  resistente alla più sottile, è tessuta in modo tale, che un <em>roter Faden </em>(filo rosso) corre  per tutta la sua lunghezza. Esso non può essere tolto se non si disfa tutta la  fune, e prova che anche la più piccola parte di essa è proprietà della corona.  Proprio nello stesso modo un filo continuo di affetto e di fiducia corre nelle  pagine del <em>Diario di  Ottilia, </em>collegando  le varie parti e caratterizzando l'insieme»). Una critica di cattivo gusto  sarebbe stata. «Così, questa è la persona che non fa altro che scrivere e  riscrivere storie noiose su Napoleone in Austria!». Ma un'osservazione simile  non è affatto un motto di spirito. E neppure la graziosa analogia di Goethe è un  motto di spirito, e certamente non è stata studiata allo scopo di far ridere.  Solo quando i due elementi vengono connessi l'uno con l'altro e sottoposti al  processo di condensazione e fusione, nasce il motto di spirito, ed un motto di  spirito di prim'ordine  (È appena necessario sottolineare come questa piccola osservazione, che può  essere sempre fatta, concordi ben poco con l'asserzione che un motto di  spirito sia un  giudizio scherzoso.). Il legame tra il  giudizio sprezzante sullo storico noioso e la fine analogia del <em>Wahlverwandtschaften </em>deve essere nato in un modo meno semplice che in molti casi  simili. </p>
						  <p>Cercherò di spiegare come si svolsero effettivamente le cose nella sua  costruzione. Primo, l'elemento della costante ricorrenza dello stesso tema risveglia  nel signor N. il vago ricordo del noto passaggio del <em>Wahlverwandtschaften, </em>che di solito è  riportato in modo sbagliato: «Corre come un <em>roter Faden </em>(filo rosso)».  II <em>roter Faden </em>ha  esercitato un'influenza che ha modificato il significato della prima frase, grazie alla circostanza fortunata che anche la  persona attaccata era <em>rot </em>(rossa), vale a dire aveva i capelli rossi. Si  deve dunque intendere: «Così è quella persona rossa che scrive storie noiose  su Napoleone!». Ed ora comincia il processo che attua la condensazione delle  due parti. Sotto la sua pressione, che ha trovato il fulcro principale  nell'identità dell'elemento <em>rot, </em>il «noioso» è stato assimilato dal <em>Faden </em>(filo)  e cambiato in <em>Fad </em>(sciocco);  dopodiché le due componenti si sono potute fondere insieme nel testo reale del  motto di spirito, nel quale, in questo caso, la citazione ha quasi una parte  maggiore del giudizio denigratorio, che era indubbiamente presente da solo  all'inizio. </p>
						  <p>È dunque quest'individuo <em>rosso </em>che scrive quelle  sciocchezze <em>(fade) </em>su  Napoleone? </p>
						  <p>Corre dappertutto il<span style="font-family:'Arial','sans-serif'; ">           <em>rosso</em><em><span style="font-family:'Arial','sans-serif'; ">                             </em>filo<span style="font-family:'Arial','sans-serif'; ">             <em>(Faden)</em> </p>
						  <p>Non è il<span style="font-family:'Arial','sans-serif'; ">                           rosso<span style="font-family:'Arial','sans-serif'; ">                            idiota<span style="font-family:'Arial','sans-serif'; ">           <em>(Fadian)</em> </p>
						  <p>che corre lungo la storia dei Napoleonidi? </p>
						  <p>In  uno dei capitoli seguenti dove analizzerò questo motto secondo criteri diversi  da quello puramente formale, darò di questa interpretazione una  giustificazione, ma anche una correzione; quali che siano i dubbi che possono  sorgere al riguardo, è tuttavia indiscutibile che sia avvenuta una  condensazione. Il risultato della condensazione è, da un lato, ancora una  volta, una notevole abbreviazione, ma da un altro, al posto di una sorprendente  parola composta, c'è una compenetrazione degli elementi delle due componenti. È  vero che <em>roter Fadian </em>potrebbe esistere anche come semplice ingiuria; ma  nel nostro esempio è senz'altro il risultato di una condensazione. </p>
						  <p>Se a  questo punto un lettore si indignasse per il modo in cui trattiamo il motto di  spirito, metodo che minaccia di rovinare il piacere che trova in esso senza  gettare alcuna luce sulla sorgente di questo piacere, lo pregherei di  pazientare un momento. Per ora stiamo trattando solo della tecnica del motto di  spirito; ed anche la chiarificazione di questo lato promette interessanti  risultati, se la condurremo avanti sino al punto necessario. </p>
						  <p>L'analisi  dell'ultimo esempio ci ha preparato a scoprire che, se avremo a che fare con il  processo di condensazione in altri esempi, ciò che sostituisce quello che viene  soppresso può essere non solo una struttura composta, ma anche una diversa  alterazione della forma espressiva. Vediamo che può esistere questo diverso  tipo di sostituzione da un altro esempio del signor N. </p>
						  <p>« Camminavo con lui <em>tète-à-bète»</em>. Non c'è nulla di più facile della  riduzione di questo motto di spirito. Chiaramente può significare solo: « Camminavo con lui <em>tète-à-tète, </em>e X è una stupida bestia». </p>
						  <p>Non  c'è nulla di divertente in questa frase. Si potrebbe mettere insieme: « Camminavo con quella stupida bestia <em>tète-à-tète»</em>, e neppure questo è un motto di  spirito. Il motto di spirito nasce solo se si elimina la «stupida bestia», e,  per sostituirla si cambia la «t» di una «<em>tète»</em> in una «b». Con questa leggera  modifica anche il termine «bestia», soppresso, ha trovato modo di esprimersi.  La tecnica di questo tipo di motto di spinto può essere definita « condensazione accompagnata da una leggera modifica», e nasce il sospetto che  più sarà leggera la modifica (sostitutiva), migliore sarà il motto di spirito. </p>
						  <p>La  tecnica di un altro motto di spirito è simile, sebbene non priva di qualche  complicazione. Parlando di qualcuno degno di molte lodi, ma sul conto del quale  si poteva trovare molto da ridire, il signor N. osservò: «Sì, la vanità è uno  dei suoi quattro talloni di Achille» (Questo gioco di parole è stato coniato  da Heine con riferimento al poeta Alfred de Musset.). In questo caso la leggera modifica consiste  nel fatto che, invece <em>dell'unico </em>tallone d'Achille che deve aver posseduto l'eroe, qui si tratta di <em>quattro. </em>Quattro talloni? Ma solo un animale ha quattro talloni! Così i due concetti che sono  riuniti nel motto di  spirito sono i seguenti: «A parte la sua vanità, Y è un uomo notevole;  comunque a me non piace, - è più una bestia che un uomo» (Uno dei punti  difficili nella tecnica di questo motto di spirito sta nel fatto che la  modifica grazie alla quale l'insulto omesso viene sostituito, deve essere  considerata come <em>un'allusione </em>a quest'ultimo, poiché conduce ad esso,  attraverso un processo deduttivo. Quanto a un altro fattore che viene qui a  complicare tale tecnica, si veda più oltre a pag.  110.). </p>
						  <p>Mi  capitò di sentire un altro motto di spirito (simile, ma molto più semplice) <em>in  statu nascedii </em>in  un circolo familiare. Di due fratelli che andavano a scuola, uno era un  eccellente scolaro, l'altro niente affatto. Ora, una volta accadde che anche il  ragazzo esemplare facesse fiasco nelle sue lezioni. La madre parlò del fatto  manifestando il suo timore che questo fosse l'inizio di un definitivo cambiamento;  allora, il ragazzo, che fino a quel momento era stato eclissato dal fratello,  prese l'occasione al volo: «Sì -, disse, - Karl sta per tornare indietro a quattro zampe». </p>
						  <p>In  questo caso la modifica sta in una breve aggiunta all'affermazione che anche lui  pensava che l'altro ragazzo stesse tornando indietro. Ma questa modifica ha  rappresentato e sostituito un'appassionata difesa del proprio interesse: «Non  dovete pensare che egli sia tanto più intelligente di me solo perché va meglio  a scuola. Dopo tutto è solo uno stupido asino, vale a dire, molto più stupido di me». </p>
						  <p>Un  altro esempio molto noto del signor N. offre un chiaro esempio di condensazione con leggera modifica.  Egli osservò a proposito di un personaggio della vita pubblica: «Ha un grande  futuro dietro di sé». L'uomo al quale era diretta l'arguzia era abbastanza  giovane, e sembrava destinato per nascita, educazione e qualità personali, ad  avere un grande successo in futuro alla guida di un importante partito fino,  forse, ad arrivare a capo del governo. Ma i tempi cambiarono; non fu più  possibile ammettere il partito al governo, e naturalmente si poteva prevedere  che l'uomo che sembrava predestinato ad esserne il leader sarebbe finito male.  La versione più breve con la quale si potrebbe sostituire il motto di spirito  suona, ridotta: «L'uomo ha avuto di fronte a sé un grande futuro, ma non l'ha  avuto a lungo». Al posto di «avuto» e della seconda proposizione, c'è stato  semplicemente il piccolo cambiamento compiuto nella proposizione principale  sostituendo «di fronte» con il suo contrario «dietro» (C'è un altro fattore  che agisce nella tecnica di questo motto di spirito di cui rimando la  discussione. Riguarda la natura reale della modifica - rappresentazione attraverso l'opposto oppure  attraverso qualcosa che è assurdo. Non c'è nulla che impedisce alla tecnica del  motto di spirito di usare simultaneamente diversi metodi; ma qui dobbiamo  affrontarli uno alla volta.). </p>
						  <p>Il  signor N. usa una modifica quasi eguale nel caso di un gentiluomo che diventò  Ministro dell'Agricoltura senza alcun altro merito se non quello di essere egli  stesso un agricoltore. L'opinione pubblica ebbe modo di riconoscere che era la  persona meno qualificata per occupare quel posto. Quando ebbe dato le  dimissioni e si fu ritirato nella sua fattoria, il signor N. disse di lui: « Come Cincinnato, è tornato al suo posto davanti all'aratro». Però il Romano,  che era stato chiamato anch'egli  ad un alto incarico provenendo dall'aratro, ritornò al suo posto <em>dietro </em>all'aratro.  Chi cammina <em>davanti </em>all'aratro, oggi come allora, è solo il bue. </p>
						  <p>Karl  Kraus fu l'autore di un'altra ben riuscita condensazione con una leggera  modifica. Egli scrisse di un certo giornalista di una rivista scandalistica che si era recato in uno  Stato balcanico con l’<em>Orienterpresszug. </em>Non  c'è dubbio che questa parola ne riunisca altre due: «<em>Orientexpresszug </em>(Orient  Express)» e «<em>Erpressung </em>(ricatto)». Nel contesto, l'elemento «<em>Erpressung»</em> emerge solo come una modifica di «<em>Orientexpresszug»</em> - parola richiesta  dal verbo (si era recato). Questo motto di spirito, che si presenta come un errore di stampa, ha anche un  altro punto di interesse per noi. </p>
						  <p>Sarebbe  facile ampliare ancora tale serie di esempi, ma non penso ne servano altri per  permettermi di cogliere chiaramente le caratteristiche della tecnica in questo  secondo gruppo della <em>condensazione con modifica. </em>Se paragoniamo il  secondo gruppo con il primo, la cui tecnica consisteva nella condensazione con  formazione di parole composte, ci accorgeremo facilmente che la differenza  sussistente tra loro non è essenziale, e che i limiti sono incerti. Sia la  formazione di parole composte che le modifiche sono subordinate al concetto di  sostituzione; e, se facciamo attenzione, possiamo anche considerare la  formazione di una parola composta come la modifica di una parola base attuata a  opera di un secondo elemento. </p>
						  <p><span style="font-family:'Arial','sans-serif'; font-size:7.0pt; ">2. </p>
						  <p>A  questo punto possiamo fermarci un momento e chiederci con quale fattore  rivelato dalla letteratura sull'argomento coincida interamente od in parte la  prima scoperta che abbiamo fatto. Evidentemente con il fattore della brevità,  che Jean Paul descrive come «l'anima dell'arguzia». Ma la brevità non è  un'arguzia in sé, altrimenti ogni osservazione laconica sarebbe un motto di  spirito. La brevità del motto di spirito deve essere di un genere particolare.  Bisogna ricordare che Lipps ha cercato di descrivere questa particolare brevità  dei motti di spirito con maggior precisione. La nostra ricerca aggiunge  qualcosa e dimostra che la brevità dei motti di spirito è spesso il risultato  di un particolare processo che ha lasciato dietro di sé, nell'enunciare la  battuta, una seconda traccia, cioè la formazione sostitutiva. Usando il sistema  della riduzione, che mira ad annullare il caratteristico processo di  condensazione, scopriamo anche, però, che il motto di spirito dipende  interamente dall'espressione verbale che si è creata con il processo di  condensazione. Adesso naturalmente tutto il nostro interesse si volge a questo  singolare processo, che fino ad ora è stato studiato molto poco. E non  possiamo ancora capire come tutto il valore d'un motto di spirito, la quantità  di piacere che esso ci offre, possa nascere da quel processo. </p>
						  <p>Processi  simili a quelli descritti qui come tecnica dei motti di spirito sono già noti  in altri campi dell'attività mentale? Esistono in un campo solo ed  apparentemente molto lontano. Nel 1900 ho pubblicato un libro che, come dice il  suo titolo <em>(L'Interpretazione dei Sogni), </em>cercava  di chiarire tutto ciò che vi è di confuso nei sogni e di dimostrare che essi  derivano dall'attività psichica normale. Ebbi modo in quell'opera di mettere in  evidenza il contrasto esistente tra il contenuto onirico manifesto, che è  spesso strano, ed i pensieri onirici latenti, ma perfettamente logici, dai  quali il sogno deriva; e cominciai ad interessarmi dei processi che fanno  nascere il sogno dai pensieri onirici latenti, come pure delle forze psichiche  che intervengono in questa trasformazione. Ho definito come <em>meccanismo del  sogno </em>l'insieme dei processi che collaborano a questa trasformazione; ed ho  descritto come facente parte di questo meccanismo del sogno un processo di  condensazione che mostra una grande somiglianza con quello che si incontra  nella tecnica dei motti di spirito - che, come l'altro, porta ad un'abbreviazione,  e crea delle strutture sostitutive dello stesso tipo. Tutti, ripensando ai  propri sogni, ricorderanno immagini miste, nelle quali si fondono le persone e  le cose che emergono in essi; anzi, il sogno costruisce anche formazioni miste  di parole che l'analisi riesce a scomporre. (Per esempio, <em>Autodidasker — Autodidakt + Lasker). </em>In altre  occasioni, molto più spesso, in effetti, ad essere create dal meccanismo della  condensazione nei sogni non sono delle strutture composte, ma delle immagini  che somigliano perfettamente ad una cosa o ad una persona, a parte un'aggiunta  o un'alterazione derivate da un'altra sorgente - cioè modificazioni, proprio  come nel caso del motto di spirito del signor N. Non c'è dubbio che in entrambi  i casi ci troviamo di fronte allo stesso processo psichico, che possiamo  riconoscere dall'identità dei risultati. Un'analogia cosi completa tra la tecnica del motto di spirito  e il lavoro onirico accrescerà indubbiamente il nostro interesse per la prima e  farà sorgere in noi l'aspettativa che il loro paragone ci possa aiutare a  gettare una luce sul mondo del motto di spirito. Ma ci tratterremo  dall'occuparci di questo, perché dobbiamo tenere presente  che  abbiamo  studiato la   tecnica  di  pochissimi    motti  di spirito, di  modo che non possiamo dire se l'analogia, alla quale vorremmo affidarci, si  manterrà. Perciò ci allontaneremo dal paragone con il sogno e torneremo alla  tecnica del motto di spirito, lasciando quindi in sospeso <em>per </em>il momento  la conclusione della nostra inchiesta, che forse riprenderemo nuovamente più avanti. </p>
						  <p><span style="font-family:'Arial','sans-serif'; background:aqua; ">3. </p>
						  <p>Il  primo compito che ora ci spetta è quello di sapere se il processo di  condensazione con la formazione sostitutiva avviene in ogni motto di spirito, e  deve quindi essere considerato una caratteristica generale del motto di spirito. </p>
						  <p>A  questo punto riferirò un motto di spirito che mi è rimasto in mente a causa  delle circostanze particolari nelle quali l'ho ascoltato. Uno degli insegnanti  più importanti della mia gioventù, che avevamo sempre considerato incapace di  apprezzare un motto di spirito ed al quale non avevamo mai sentito dire una  battuta, entrò un giorno in Istituto ridendo, e, meglio disposto del solito, ci spiegò che cosa lo aveva  messo così di buon umore. «Ho appena letto un eccellente motto di spirito», disse. «Un giovane che  era parente del grande Jean-Jacques Rousseau, e ne portava anche il cognome, fu  presentato in un salotto di Parigi. Aveva, inoltre, i capelli rossi. Egli si comportò così  goffamente, che la sua  ospite si rivolse con espressione critica al signore che l'aveva presentato: &quot; <em>Vous m'avez fait connaitre  un jeune homme </em>roux <em>et </em>sot, <em>mais non pas un </em>Rousseau&quot; [«Mi avete presentato un  uomo <em>rosso </em>(di capelli) e <em>sciocco </em>non  un <em>Rousseau». </em>Dove <em>Roux-sot </em>si pronuncia esattamente come <em>Rousseau]. </em>E rise di nuovo.»</p>
						  <p>Questo  motto di spirito sarebbe stato classificato dagli esperti tra i «motti fonici» e come  un «motto fonico» della peggior specie, perché basato su un gioco di parole  fatto su un nome proprio, simile, per esempio, al motto di spirito che si trova  nella predica del monaco Cappuccino in <em>L'accampamento  di Wallenstein, </em>che, come si sa, è  creato sullo stile di Abraham da Santa Chiara   [Il   frate   cappuccino,    che   ha   una    lunga   battuta   all'inizio    della scena ottava del   dramma  sopra  citato,   si  esprime con citazioni  latine tratte dalla Vulgata e con altre frasi  prese dalle <em>Prediche  dì </em>Abraham da Santa Chiara. Le opere di questo curioso scrittore austriaco (1644-1709) erano state  inviate a Schiller da Goethe nell'agosto del 1797. Lo stesso personaggio e la  stessa battuta si ritrovano, pressoché identici, anche nel libretto dell'opera  verdiana <em>La forza del destino </em>(1862), tratto  da F. M. Piave dal  dramma <em>Don Alvaro, </em>di Angel de Saavedra, duca di Rivas (1791-1865).]</p>
						  <p>Lasst  sich kennen den <em>Wallenstein </em><sup> </sup>(Soltanto più avanti potremo vedere che questo motto  [quello su Rousseau]  merita  maggiore apprezzamento a causa d'un  altro fattore<span style="font-size:9.0pt; background:aqua; ">)</p>
						  <p><span style="font-size:9.0pt; background:aqua; "> ja freilich ist er  uns <em>alien </em>cin <em>Stein </em></p>
						  <p>   des  Anstosses und Argernisses.</p>
						  <p><span style="font-size:11.0pt; background:aqua; ">[«Si  fa chiamare <em>la pietra del Vallo:</em></p>
						  <p><em> </em>   certo  per <em>tutti </em>noi è una &quot;pietra&quot; </p>
						  <p>   ma  dello scandalo e di tutti gli oltraggi.» </p>
						  <p>Qual è la tecnica di questo  motto di spirito? Vediamo subito che la caratteristica che speravamo di poter  determinare come universale è assente in questo nuovo esempio. In questo caso  non c'è omissione, ed a mala pena abbreviazione. La signora stessa dice chiaro  e tondo nel motto di spirito, quasi tutto quello che ci si potrebbe aspettare  dal suo pensiero. «Avete fatto nascere in me la speranza di conoscere un  parente di Jean-Jacques Rousseau - forse potevo pensare a una parentela  spirituale - ed eccolo: un giovanotto con i capelli rossi e sciocco, un <em>roux  sot»</em>. È vero che ho potuto compiere un'interpolazione; ma questo tentativo di  riduzione non ha eliminato il motto di spirito. Esso resta, e dipende  dall'identità di suono tra le parole rousseau-roux sot. È così provato che la  condensazione con formazione sostitutiva non ha nulla a che fare con la  realizzazione di questo motto di spirito. </p>
						  <p>Che  cos'altro c'è? Nuovi tentativi di riduzione mi insegnano che il motto di  spirito resiste fintantoché il nome <em>Rousseau </em>non viene sostituito con un  altro. Se, per esempio, metto <em>Racine </em>al suo posto, la critica della signora, che può restare  valida come prima, perde ogni aspetto di arguzia. Adesso so dove debbo cercare  per trovare la tecnica di questo motto di spirito, sebbene esiti ancora a  formularla. Farò una prova: la tecnica di questo motto di spirito sta nel fatto  che una parola, sempre la stessa, appare in esso <em>usata in due modi diversi; </em>una  volta intera, e poi ancora divisa in sillabe come una sciarada. </p>
						  <p>Posso  fare alcuni esempi che seguono una tecnica identica. </p>
						  <p>Si  dice che una signora si vendicò di un'osservazione poco gentile di Napoleone I con  un'arguzia basata sulla stessa tecnica del doppio uso di una parola. Ad un ballo di corte, egli le disse,  puntando sul fatto che il suo cavaliere aveva aspetto e modi di un uomo di  campagna: «Tutti gli italiani danzano così male?». La risposta pronta ed  arguta di <em>lei </em>fu: «Non tutti, ma <em>buona parte»</em>. </p>
						  <p>Una  volta, quando <em>l'Antigone </em> veniva ancora rappresentata a Berlino, i  critici si lamentarono che alla messa in scena mancava un vero carattere di  antichità. L'arguzia berlinese fece sua la critica nelle seguenti parole:   «<em>Antik? oh, nee»</em>  [«Antico? Oh, no». Le parole, in dialetto  berlinese, hanno la stessa    pronuncia   di   <em>Antigone.].</em></p>
						  <p>Un  motto di spirito analogo è di casa nei circoli medici. Se uno chiede ad un  giovane paziente se ha mai avuto a che fare con la masturbazione, la risposta  sarà di sicuro: «<em>O na, nie!»</em>  [«Oh, <em>no, </em>mai!». <em>Onanie </em>(onanismo), è la  parola comune in Germania per «masturbazione».].</p>
						  <p>In  tutti questi esempi, che dovrebbero bastare per questa specie, notiamo la  stessa tecnica: in ognuno di essi un nome è usato due volte, una volta intero e  l'altra scomposto in sillabe, che, separate a questo modo, hanno un altro significato. (La buona  qualità di questi motti di spirito dipende dall'impiego contemporaneo di un  altro mezzo tecnico d'ordine assai superiore. A questo punto vorrei richiamare  l'attenzione sul legame che esiste tra motti di spirito ed indovinelli. Il  filosofo Brentano creòun tipo di gioco enigmistico in cui di un piccolo  numero di sillabe, bisognava indovinare quali, riunite in parole, avevano un  significato differente a seconda del modo con cui venivano raggruppate. Per  esempio: [... <em>liess mich das Platanenblatt ahnen </em>[La foglia di un  platano <em>(platanenblatt) </em>mi fa pensare <em>(ahnen)</em>]<em>, </em>dove <em>Platanen </em>e <em>blatt ahnen </em>si pronunciano  nello stesso modo e costituivano nell'indovinello la parte che doveva essere  risolta e che era indicata solamente da lettere simboliche, che sottolineavano  un vuoto da riempire: «<em>..Hess  mich das daldaldal-dal daldal. </em>Oppure: <em>wie du dem Inder hast verschrieben, in der  Hast verschrieben? </em>(quando scrivi una  ricetta per un Indiano, nella fretta fai un errore di penna?), dove <em>Inder hast </em>(per  un Indiano) e <em>in der hast </em>(nella fretta) si pronunciano allo stesso modo. [Anche qui] le sillabe che  dovevano essere indovinate erano sostituite dal monosillabo riempitivo <em>dal </em>ripetuto  tante volte quante sono le sillabe da indovinare. Un collega del filosofo si  prese una simpatica rivincita su di lui quando venne a conoscenza del suo fidanzamento in età matura. Chiese:   «Daldaldal daldaldal?» - «Brentano bennt-a-no?». («Brentano - brucia ancora?»). Qual è la differenza tra questi  enigmi [detti «frase  doppia»] ed i motti di  spirito che troviamo più sopra? Nei primi la tecnica è fornita anticipatamente  e bisogna scoprire le parole; mentre nei motti il testo è comunicato e la  tecnica resta da scoprire.)</p>
						  <p>L'uso  molteplice della stessa parola, una volta impiegata intera ed un'altra in  sillabe, è il primo esempio che abbiamo incontrato di una tecnica diversa da  quella della condensazione. Ma la profusione di esempi che abbiamo incontrato  deve bastare a convincerci, dopo una breve riflessione, che la tecnica appena  scoperta non si limita ad usare questo metodo. Ci sono molti modi - è quasi  impossibile stabilire quanti -per usare la stessa parola o lo stesso materiale  linguistico in diversi sensi nella stessa frase. Tutte queste possibilità vanno  considerate come strumenti tecnici di costruzione di un motto di spirito?  Sembra che sia così. E  gli esempi di motti di spirito che seguono sembrano provarlo. </p>
						  <p>Per  prima cosa, si può prendere lo stesso materiale verbale ed alterare  semplicemente la sua <em>disposizione. </em>Più leggera è l'alterazione - se è  troppo forte si ha l'impressione che qualcosa di diverso sia detto con le  stesse parole - e migliore è il motto di spirito. </p>
						  <p>Daniel  Spitzer cita quest'esempio (D. Spitzer, <em>Wiener Spaziergänge </em>I, in <em>Gesammelte Werke, </em>I, Monaco, 1912, p. 280) </p>
						  <p>«Il  signore e la signora X vivono in un lusso evidente. Qualcuno pensa che il  marito abbia guadagnato molto e abbia quindi potuto adagiarsi un poco; altri  pensano che la moglie si sia &quot; adagiata &quot; un poco  e quindi abbia potuto guadagnare molto». </p>
						  <p>Arguzia  ingegnosa e realmente diabolica! Ed ottenuta con una tale economia di mezzi!  Guadagnare molto, adagiarsi un poco, &quot;adagiarsi&quot; un poco, guadagnare  molto. Solo l'inversione di queste due frasi distingue ciò che viene detto del  marito  da  ciò   che viene  insinuato  sul   conto  della  moglie. </p>
						  <p>Anche  in questo caso però questa non è tutta la tecnica del motto di spirito. </p>
						  <p>Un  vasto campo d'azione è lasciato alla tecnica dei motti di spirito se facciamo  rientrare nella categoria «di impiego molteplice dello stesso materiale»  anche i casi nei quali la parola (o le parole) in cui consiste l'arguzia viene  usata, la prima volta inalterata e la seconda con una leggera modifica. </p>
						  <p>A  questo   proposito esiste  un  altro   motto  di  spirito   del signor N.: egli  sentì un signore, anche lui ebreo, fare un'osservazione antipatica sul  carattere degli ebrei. «Signor Hofrat», disse, «conoscevo bene il vostro <em>antesemitismo; </em>ma  mi giunge nuovo il vostro <em>antisemitismo»</em>. </p>
						  <p>In  questo caso è alterata una sola lettera, e, questa modifica si noterebbe ben  poco se si pronunciasse la frase senza marcare l'intenzione polemica. Questo  esempio ci ricorda altre modifiche con cui il signor N. realizza i suor motti  di spirito, ma la differenza è che in questo caso non c'è condensazione; ogni  cosa che va detta è detta nel motto di spirito: «So che prima anche voi  eravate un Ebreo; quindi sono sorpreso che <em>voi </em>parliate male degli Ebrei ». </p>
						  <p>Un  esempio ammirevole di motto di spirito con una modifica di questo genere è la  ormai nota affermazione: «<em>Traduttore-traditore!»</em>. La  somiglianza, che raggiunge quasi l'identità, descrive in modo stupefacente la  necessità che spinge il traduttore al crimine contro l'originale<sup> </sup>(Una  modificazione analoga è citata da Brill: <em>Amantes, amentes </em>(gli  amanti sono dementi)). </p>
						  <p>La  varietà delle leggere modifiche in arguzie di questo tipo è tale, che nessuna  di esse somiglia esattamente ad un'altra. </p>
						  <p>Ed  ecco un motto di spirito che pare sia nato durante un esame di giurisprudenza.  Il candidato doveva tradurre un passaggio nel <em>Corpus Juris: </em>«Labeo ait... <em>Io cado </em>egli dice». «<em>Tu cadi </em>(Tu sbagli), io  dico», rispose l'esaminatore e l'esame finì. Chiunque confonda il nome del  grande giurista con una forma verbale, e per di più sbagliata, non è degno di  miglior sorte ([Il candidato avrebbe dovuto tradurre: «Labeo dice...», poiché Labeo è un noto giurista romano (50  a.C. - 18 d.C), e non  andava confuso con <em>labeor, </em>che significa appunto «Io  cado».]). Ma l'arguzia  sta nel fatto che quasi le stesse parole che hanno provato l'ignoranza del  candidato sono state  usate dall'esaminatore per pronunciare la condanna. Inoltre questo motto di  spirito è un esempio di «risposta pronta ed arguta», la cui tecnica, come  vedremo, non differisce molto da quella che stiamo illustrando. </p>
						  <p>Le  parole sono un materiale plastico con cui si può fare ogni genere di cose. Ci  sono parole che hanno perso il loro significato originale perché sono state  usate in un modo particolare e che lo riacquistano se vengono usate in un altro  contesto. Un motto di spirito di Lichtenberg sceglie accuratamente le  circostanze nelle quali delle parole, il cui significato è generalmente  attenuato, sono costrette ad assumere nuovamente il loro vero senso. </p>
						  <p>«&quot; Come vai? [Letteralmente:   «Come cammini»] chiede il cieco allo zoppo. &quot; Come vedi &quot;, risponde lo zoppo al  cieco».</p>
						  <p>In  tedesco ci sono anche delle parole che possono essere usate in diversi sensi a  seconda che siano prese in accezione «piena» o «vuota». Infatti ci possono essere due differenti  derivati dalla stessa radice, uno dei quali è stato sviluppato in una parola  con un significato completo e l'altro in una sillaba finale o suffisso  approssimato. Tuttavia entrambi vengono pronunciati allo stesso modo.  L'omofonia tra una parola completa ed una sillaba può anche essere una  circostanza fortunata. In entrambi i casi la tecnica del motto di spirito può  sfruttare questi apporti del materiale linguistico. </p>
						  <p>Per  esempio un motto di spirito attribuito a Schleiermacher è molto importante per noi in quanto è un  esempio perfetto di questi strumenti  tecnici: «La <em>Eifersucht </em>(gelosia) è una <em>Leidenschaft </em>(passione) che <em>mit Eifer sucht </em>(cerca con ardore) ciò che <em>Leiden schafft </em>(fa soffrire)». </p>
						  <p>Ritroviamo  senz'altro in questo esempio la natura del motto di spirito, sebbene non si  tratti di un'arguzia particolarmente d'effetto. In questo caso sono assenti  moltissimi fattori, che potevano sviarci nell'analisi degli altri motti di  spirito, fintantoché abbiamo esaminato ognuno di questi fattori separatamente.  Il concetto espresso nella frase è senza valore; la definizione che dà della  gelosia è decisamente insoddisfacente. Non c'è traccia di «senso nell'assurdo », di «significato nascosto» o di «stupore ed illuminazione». Anche con la  migliore buona volontà non si riuscirà a trovarvi un «contrasto di  rappresentazione»: è  anche molto difficile trovare un contrasto tra le parole ed il loro reale  significato. Non c'è segno di abbreviazioni; al contrario, l'enunciazione dà  un'impressione di prolissità. E tuttavia si tratta di un motto di spirito, e  per di più perfetto. Insomma, la sola caratteristica che colpisce è quella in  assenza della quale il motto di spirito scompare: il fatto che qui le stesse  parole sono usate in modi diversi. Perciò possiamo scegliere se includere  questo motto di spirito nella sottoclasse di quelli in cui le parole vengono  impiegate prima complete e poi spezzate (es. Rousseau o Antigone), o nella  sottoclasse in cui la molteplicità dei significati è data dal senso pieno o  approssimativo delle componenti verbali. A parte questo, bisogna notare soltanto unaltro fatto degno di  interesse dal punto di vista della tecnica del motto di spirito. Troviamo che  qui si è stabilito un insolito stato di cose: <em>si </em>è creata una specie <em>di </em>«unificazione» in quanto «<em>Eifersucht»</em> (gelosia) è definita dal suo stesso nome  - per mezzo di se stessa, si può dire. Anche questa, come vedremo, è una  tecnica del motto di spirito. Questi due fattori, comunque, devono bastare di  per se stessi per dare ad un'osservazione il carattere di motto di spirito. </p>
						  <p>Se  poi ci inoltriamo sempre più nella varietà di forme del «molteplice impiego»  della stessa parola, ci accorgiamo subito di avere di fronte a noi degli esempi di « doppiosenso» o di «giochi di parole» - forme che per molto tempo sono state  considerate dai più come tecniche del motto di spirito. Perché ci siamo presi  il disturbo di scoprire di nuovo quello che avremmo potuto dedurre dalla più  superficiale trattazione sui motti di spirito? Tanto per cominciare, possiamo  dire per giustificarci che siamo riusciti a portare alla luce un altro aspetto  dello stesso fenomeno di espressione linguistica. Quello che secondo altri  autorevoli studiosi fa del carattere dei motti di spirito una specie di «gioco », è stato classificato da noi sotto la categoria di «molteplice impiego». </p>
						  <p>I seguenti  casi di impiego molteplice, che possono anche essere riuniti sotto il nome di « doppiosenso», formando un nuovo gruppo, possono venire facilmente divisi in  sottoclassi, che non possono essere separate l'una dall'altra da distinzioni essenziali più di  quanto possa esserlo questo terzo gruppo nel suo insieme dal secondo. </p>
						  <p>Troviamo  anzi tutto: </p>
						  <p><em><span style="font-size:11.0pt; background:aqua; ">a</em><em>. </em>Casi di doppiosenso di un nome o di  una <em>cosa </em>da esso designata. Per esempio: «<em>Scarica </em>della tua presenza la compagnia, <em>Pistola! ».</em> </p>
						  <p>« Più <em>Holf </em>(corteggiamento)  che <em>Freiung </em>(matrimonio) » disse un arguto viennese di alcune graziose ragazze che erano state ammirate  per diversi anni ma non avevano mai trovato un marito. <em>Holf </em>e <em>Freiung </em>sono i nomi di due quartieri vicini al centro di Vienna. </p>
						  <p>« Non è il vile Macbeth  che regna qui ad Amburgo; il sovrano è <em>Banco»</em>. </p>
						  <p>Quando  non si può far uso del nome (potremmo forse dire «abuso») lasciandolo inalterato,  gli si può dare un doppio senso compiendo una delle leggere modifiche che ci  sono familiari. </p>
						  <p><em>«</em>Perché», fu chiesto in tempi ormai passati, «i Francesi  hanno rifiutato il <em>Lohengrin?». </em>«A causa di Elsa». <em>(Elsa's wegen </em>si  pronuncia esattamente come <em>Elsass wegen, </em>che significa «A causa dell'Alsazia»). </p>
						  <p><em>b. </em>Doppio senso derivante dal  significato letterale e metaforico di una parola. Questa è una delle sorgenti  più ricche per la tecnica del motto di spirito. Citerò un solo esempio: un  amico medico molto noto per le sue battute disse un giorno al drammaturgo  Arthur Schnitzler: «Non sono sorpreso che tu sia diventato un grande  scrittore. Dopo tutto anche tuo padre metteva i suoi contemporanei di fronte  allo specchio». Lo specchio tenuto in mano dal padre del drammaturgo, il  famoso Dr. Schnitzler, era un laringoscopio. [Lo  strumento (in tedesco <em>Kehlkopf-spiegel, </em>specchio della laringe) era stato inventato proprio da Schnitzler padre.]</p>
						  <p>Una  notissima battuta di <em>Amleto </em>ci dice che lo scopo di una commedia e  quindi anche di chi la crea è «di possedere l'essenza della natura come in uno specchio; di mostrare  alla virtù il suo vero volto, di disprezzarne l'idea immaginifica, e di rendere  la vera età ed il corpo del tempo nella loro reale consistenza». </p>
						  <p><em><span style="font-size:11.0pt; background:aqua; ">c</em><em>. </em>Reale doppiosenso, o gioco di parole.  Questo può essere considerato il caso ideale di «impiego molteplice». In  questo caso non si fa violenza alla parola; essa non viene divisa in sillabe  separate, non viene sottoposta ad alcuna modifica, non deve essere trasferita  dalla sfera a cui appartiene (la sfera dei nomi propri, per esempio) ad  un'altra. Soltanto grazie a quello che è, ed alla posizione che ha nella frase, è capace, in base a  determinate circostanze, di esprimere due significati differenti. Abbiamo a  nostra disposizione molti esempi di questo tipo. </p>
						  <p>Uno  dei primi provvedimenti presi da Napoleone III quando ottenne il potere fu di  impadronirsi dei beni degli Orleans. In quel periodo era di moda il seguente  eccellente gioco di parole: «<em>C'est le premier voi de l'aigle». </em>(È il primo volo dell'aquila): <em>voi </em>significa «volo» ma  anche «furto» (<span style="font-size:8.0pt; "> FISCHER,   <em>Op.   Cit.,   </em>p.   80) </p>
						  <p>Luigi  XV volle mettere alla prova lo spirito di un suo cortigiano, <em>del </em>cui talento gli avevano parlato. Alla prima occasione ordinò al  gentiluomo di creare un motto di spirito che avesse come «sujet» (soggetto)  lui, il re. Il cortigiano diede subito l'intelligente risposta: «Le roi n'est pas sujet». (Il re non  è suddito). <em>Sujet </em>significa  infatti soggetto e suddito(<span style="font-size:8.0pt; "> FISCHER,   <em>Op.   Cit.,   </em>p.   80)<span style="font-size:11.0pt; background:aqua; ">. </p>
						  <p>Un  dottore, allontanandosi dal capezzale di una signora disse al marito, con una  stretta di mano: «Il suo aspetto non mi piace». «A me il suo aspetto non  piace da molto tempo», si affrettò a convenire il marito. Naturalmente il  medico si riferiva alle condizioni della signora; ma espresse la sua  preoccupazione per la paziente con delle parole che il marito poteva  interpretare come una conferma della propria avversione coniugale. </p>
						  <p>Heine  disse di una commedia satirica: «La satira non sarebbe stata così <em>mordente, </em>se l'autore avesse avuto più spesso qualcosa  da <em>mettere sotto i denti». </em>Questo è più un esempio di doppiosenso  letterale e metaforico che un vero e proprio gioco di parole. Ma che cosa ci si  guadagna a fare una netta distinzione in questo caso? </p>
						  <p>Un  altro bell'esempio di gioco di parole è riferito da Hey-mans e Lipps in una forma che lo rende però  inintelligibile. (Scrive <span style="font-variant:small-caps; ">lipps, <em>op.  cit., </em>p. 97: «A Saphir», così ci riferisce Hey-mans, «fu chiesto da un ricco creditore dal quale era andato: <em>&quot;Sie kommen wohl um die </em>300 <em>Guide»? </em>(Senza  dubbio è venuto per i 300 fiorini?)&quot;; ed egli rispose: <em>&quot; Nein, sie kommen um die </em>300 <em>Gulden </em>(No, lei sta per  perdere i 300 fiorini)&quot;. Nel dare questa risposta egli esprimeva quello che voleva dire in una forma  perfettamente corretta e niente affatto insolita. Così stanno le cose, infatti. La risposta di  Saphir, <em>in sé, </em>è perfettamente a posto. Capiamo anche quello che egli ha  intenzione di dire — cioè che non ha intenzione di pagare il suo debito. Ma  Saphir usa le stesse parole che sono state usate precedentemente dal suo  creditore. D'altra parte non possiamo fare a meno di prenderle anche ne! senso  in cui sono state usate da quest'ultimo. Ed in .quésto  senso la risposta di Saphir finisce in fretta di avere un qualsiasi  significato. Il creditore non sta &quot; venendo &quot; affatto. Né può essere venuto &quot; per i 300 fiorini &quot; — vale a dire non può essere venuto a portare i 300 fiorini. Inoltre, in  qualità di creditore, non sta a lui portare, ma domandare. Se si arriva così a stabilire che le parole  di Saphir contemporaneamente hanno un senso e ne sono prive, ne deriva una  situazione comica». La versione che riporterò per intero nel testo, per amore  di chiarezza, dimostra che la tecnica del motto di spirito è molto più semplice  di quanto pensi Lipps. Saphir non è venuto a <em>portare </em>i 300 fiorini, ma a  cercarli dal ricco  signore. Stando a questo, la discussione sul «senso e assurdo» è irrilevante.)</p>
						  <p>Non  molto tempo fa scoprii la versione corretta dell'aneddoto in una antologia di  motti di spirito che per il resto è di scarsa utilità. </p>
						  <p>«Un  giorno Saphir e Rothschild si incontrarono. Dopo aver chiacchierato per un po',  Saphir disse: &quot; Senta, Rothschild, i miei fondi si sono esauriti, potrebbe prestarmi un  centinaio di ducati? &quot;. &quot; Benissimo! &quot;, disse Rothschild, &quot; Per me va bene, ma  solo a condizione che lei inventi un motto di spirito &quot;. &quot; Va bene anche per me &quot;, rispose Saphir. &quot; D'accordo, allora, venga in ufficio da  me domani &quot;. Saphir apparve puntualmente. &quot;Ah!&quot;, disse Rothschild vedendolo entrare, &quot; <em>Sie kommen um Ihre </em>100 <em>Dukaten </em>(È venuto per prendere a prestito i  100 ducati)&quot;. &quot;No&quot;, rispose Saphir, &quot; <em>Sie kommen um Ihre </em>100 <em>Dukaten </em>(Lei sta per perdere 100 ducati)  perché io non penso di restituirglieli neanche prima del Giorno del  Giudizio&quot;»  [Si ricorda che <em>sie kommen um </em>significa «è venuto per...», ma anche  «sta per perdere...».]</p>
						  <p>« Che cosa <em>vorstellen </em>(rappresentano o mettono avanti) queste statue?»  chiese uno straniero a Berlino ad un nativo della città guardando una fila di  monumenti in una piazza. «Oh, bene», fu la risposta, «la gamba destra o la  sinistra». </p>
						  <p>Dice  Heine in <em>Viaggio nel Harz:</em> </p>
						  <p>«In  questo momento non ricordo tutti i nomi degli studenti, e tra i professori ce  ne sono parecchi che ancora non hanno alcun nome»<em>.</em> </p>
						  <p>Forse  potremo dare a noi stessi una regola per la diagnosi di questa differenziazione  se a questo punto inseriamo un altro motto di spirito molto noto che si  riferisce alla classe dei professori. «La differenza tra Professori Ordinari <em>(ordentlich) </em>e Professori  Straordinari <em>(ausserordentlich) </em>è che gli Ordinari non fanno niente di  straordinario e gli Straordinari non fanno niente di buono <em>(ordentlich)». </em>Naturalmente  questo è un gioco di parole basato sul doppio senso delle parole <em>ordentlich </em>e <em>ausserordentlich: </em>cioè  da un lato «all'interno» ed «all'esterno» dell'«<em>or do»</em> (personale  insegnante) e  dall'altro «efficiente» e «fuori del comune». Ma le somiglianze tra questo  motto di spirito ed altri esaminati in precedenza ci riportano al fatto che qui  è molto più evidente «l'Impiego molteplice» che il «doppio senso». In tutta  la frase non sentiamo altro che la ripetizione costante di <em>ordentlich, </em>a  volte </p>
						  <p>in  questa forma ed a volte modificato in senso negativo. Inoltre qui si ottiene  anche il risultato di definire un concetto per mezzo della sua stessa  espressione (cfr., per  esempio, con <em>Eifersucht </em>[gelosia]), o, più  precisamente, di definire (anche se solo in senso negativo) due concetti  correlativi l'uno per  mezzo dell'altro, il che dà origine ad un ingegnoso intreccio. Infine si può  sottolineare qui anche l'aspetto di «unificazione» - la scoperta di un  rapporto, tra gli elementi della frase, più stretto di quanto ci si sarebbe  potuto aspettare dalla loro natura. </p>
						  <p>Dice  ancora Heine in <em>Viaggio nel Harz: </em>«Il sorvegliante (funzionario dell'università incaricato di  mantenere la disciplina tra gli studenti) Sch(afer) mi trattava proprio come un collega, perché è anche  lui uno scrittore, ed ha parlato spesso di me nei suoi scritti mensili; ed a  parte questo egli mi ha &quot;citato&quot;  spesso, e se non mi trovava a casa era tanto gentile da scrivere una <em>citazione </em>col gesso sulla porta del mio studio». </p>
						  <p>Daniel  Spitzer creò nelle sue <em>Passeggiate per Vienna </em>una laconica descrizione  biografica, che certamente è anche un ottimo motto di spirito, ed appartiene a  quella categoria di motti di spirito di tipo sociale che fiorì al tempo  dell'esplosione della speculazione (in seguito alla guerra franco-prussiana): « Faccia <em>di ferro, </em>cassaforte <em>di ferro, </em>corona <em>di ferro»</em>  (quest'ultima era una onorificenza che veniva riservata ai nobili o che  conferiva <em>ipso facto </em>titolo di nobiltà). Notevole esempio di  unificazione: era tutto di ferro! I significati diversi, ma non contrastanti in  modo evidente, della parola «ferro», rendono possibile l'impiego molteplice. </p>
						  <p>Un  altro esempio di gioco di parole può facilitare il passaggio ad una nuova  sottospecie della tecnica del doppio senso. Lo spiritoso medico di cui abbiamo  parlato più sopra fu l'autore di questo motto di spirito risalente al tempo del  caso Dreyfus: «Questa  ragazza è come Dreyfus:  l'esercito non crede nella sua innocenza». </p>
						  <p>La  parola «innocenza», sul cui doppio senso è costruito il motto di spirito, ha  il suo significato usuale in un contesto in cui significa l'opposto di «colpa » o «crimine»; ma  nell'altro contesto ha un significato <em>sessuale, </em>il cui opposto è « esperienza sessuale». Vi sono numerosi esempi di doppio senso simili a questo  ed in tutti l'effetto del motto di spirito dipende in particolare dal  significato sessuale. Possiamo dare a questo gruppo la designazione di « sottintesi equivoci» <em>(Zweideu-tigheit).</em> </p>
						  <p>Un  esempio eccellente di «sottinteso equivoco» di questo tipo è il motto di spirito di Spitzer che è  stato già riportato: «Secondo alcuni il marito ha guadagnato molto e ha quindi potuto adagiarsi un  po'; secondo altri la moglie si è adagiata un po' e quindi ha potuto guadagnare  molto». </p>
						  <p>Ma  se noi paragoniamo questo esempio di doppio significato accompagnato da « sottinteso equivoco» con altri esempi, diverrà evidente una distinzione che ha  il suo interesse da un punto di vista tecnico. Nel motto di spirito sull’«innocenza», ciascun  significato della parola è ovvio quanto l'altro; infatti sarebbe difficile  stabilire se sia più corrente e familiare il suo significato sessuale o quello  non sessuale. Ma la cosa è diversa nell'esempio di Spitzer. In questo il  significato più immediato delle parole <em>sich ettvas  zurückgelegt </em>è di gran lunga  preminente nel suo senso comune che non nel suo riferimento sessuale, celato e nascosto al punto  che potrebbe persino sfuggire completamente all'ingenuo lettore. Per meglio  capire prendiamo un altro esempio di doppio senso, nel quale non si fa alcun  tentativo per nascondere il significato sessuale: per esempio, la descrizione di Heine del carattere della  donna compiacente: «Ella potrebbe &quot; rifiutare &quot; solo  la propria urina» [Si ricordi che <em>abscblagen </em>significa «rifiutare », ma anche «orinare».]. Sembrerebbe più un'oscenità che un motto di spirito. (Vedi sull'argomento Fischer, <em>op. cit., </em>p. 86. Egli dà il nome  di <em>Zweideutigkeit, </em>che io ho  usato differentemente nel testo, a battute di spirito con un doppio  significato, nelle quali i due significati non sono egualmente evidenti, poiché  l'uno è nascosto dall'altro. Una nomenclatura di questo tipo è meramente  convenzionale; l'uso linguistico non ha ancora raggiunto un punto fermo in tali  definizioni). Comunque, quando in un caso di doppio senso i due significati non  sono ugualmente ovvi, questa peculiarità può essere presente anche nei motti di  spirito che non hanno riferimenti sessuali - o perché un significato è più  corrente dell'altro, o perché è messo in evidenza dalla connessione con le altre  parti dell'espressione, (cfr., per esempio, «<em>C'est  le premier voi. de  l'aigle»</em>). Io proporrei di definirli  tutti «doppi sensi con allusione». </p>
						  <p><span style="font-family:'Arial','sans-serif'; font-size:9.0pt; ">4. </p>
						  <p>Abbiamo  già fatto la conoscenza di un tal numero di tecniche di motti di spirito  differenti che temo ci sia pericolo di perderne    l'esatta   cognizione.   Cerchiamo,    perciò,   di   riassumerle: </p>
						  <p>I.  Condensazione: </p>
						  <p>(a)  con formazione di parole composte; </p>
						  <p>(b)  con modificazione. </p>
						  <p>II.  Molteplice impiego dello stesso materiale: </p>
						  <p>(c)  parole intere e loro componenti; </p>
						  <p>(d)  in un ordine differente; </p>
						  <p>(e)  con leggera modificazione; </p>
						  <p>(f)  stesse parole in accezione piena e vuota. </p>
						  <p>III.  Doppio senso: </p>
						  <p>(g)  nome proprio e significato materiale; </p>
						  <p>(h)  significato metaforico e letterale; </p>
						  <p>(i) doppio senso vero e  proprio (gioco di parole); </p>
						  <p>(j) «sottinteso  equivoco»; </p>
						  <p>(k) doppio  senso con allusione. </p>
						  <p>Una  tale varietà e numero di tecniche potrebbe confondere. L'aver dedicato così  lungamente la nostra attenzione alla metodica tecnica del motto di spirito  potrebbe farci provare un senso di fastidio, e ci potrebbe far sospettare che dopo tutto abbiamo  esagerato la sua importanza come strada per scoprirne l'intima natura. Se  soltanto questo legittimo sospetto non fosse contraddetto dal solo  incontestabile fatto che il gioco di parole invariabilmente decade non appena  facciamo a meno dell'impiego di tali tecniche nella sua forma espressiva! Così,  nonostante tutto, siamo portati a cercare l'unità in questa molteplicità.  Dovrebbe essere possibile ricondurre tutte queste tecniche a un comune accordo.  Come abbiamo già detto, non è difficile unire il secondo ed il terzo gruppo. Il  doppio senso (gioco di parole) si ha, in verità, soltanto nel caso ideale del  molteplice uso dello stesso materiale. Di questi concetti, evidentemente,  l'ultimo è quello che ne comprende di più. Gli esempi del dividere in più  parti, del ricostruire e del riavvalersi dello stesso materiale e del suo  molteplice impiego con un leggero cambiamento nel significato (c, d, e), -  sebbene con qualche difficoltà - potrebbero essere riuniti nell'idea di doppio  senso. Ma che cosa hanno in comune la tecnica che si riferisce al primo gruppo  (condensazione con formazione di espressioni sostitutive) e quella degli altri  due (molteplice impiego dello stesso materiale)? </p>
						  <p>Ebbene,  avrei pensato ad un'affinità semplicissima quanto ovvia. Il molteplice impiego  dello stesso materiale, dopo tutto, è soltanto uno speciale caso di  condensazione; giocare sulle parole non è altro che una condensazione <em>senza </em>formazione  di espressioni sostitutive; la condensazione è la categoria più vasta. Tutte  queste tecniche sono dominate da una tendenza a comprimere o, almeno, a  risparmiare le parole. Sembrerebbe soltanto una questione di economia, come  dice il principe Amleto: «Brevità, brevità, Orazio!». </p>
						  <p>Osserviamo  questo risparmio nei diversi esempi: «<em>C'est le premier voi de l'aigle»</em>. (È il primo volo dell'aquila). Sì, ma è un volo ingannevole.  Fortunatamente per l'esistenza di questo motto di spirito, <em>voi </em>non significa solo <em>«</em>volo» ma anche «furto». Non si è dunque avuta condensazione ed  risparmio? Sicuramente. È stato risparmiato il secondo concetto nel suo insieme  e lo si è lasciato cadere senza sostituzione. Il doppio senso della parola <em>voi </em>ha reso superflua una  tale sostituzione; sarebbe stato egualmente giusto dire che la parola <em>voi </em>contiene in sé la  sostituzione del concetto soppresso, senza che si siano resi necessari aggiunte  o cambiamenti. Questo è il vantaggio dei doppi sensi. </p>
						  <p>Un  altro esempio è: «Faccia di ferro, cassaforte di ferro, corona di ferro».  Quale straordinario risparmio se si paragona a una formulazione dello stesso  concetto nel quale la parola «ferro» non trova posto: «Con l'ausilio della  necessaria audacia e con la mancanza di scrupoli non è difficile accumulare una  grande fortuna, e come premio per tali favori non mancherà, naturalmente, anche  un titolo nobiliare». </p>
						  <p>Condensazione,  e perciò il risparmio, sono dunque evidentemente presenti in questi esempi. Ma dovrebbero  essere presenti in <em>ogni </em>esempio. Dove si nasconde il risparmio in motti di spirito quali « Rousseau - roux et sot» oppure «Antigone -antik? oh nee», in cui notiamo per  prima cosa l'assenza di condensazione e che ci hanno indotto per primi a  individuare la tecnica dell'impiego molteplice del medesimo materiale?. È ben vero che in questa  occasione non troveremmo che la condensazione sia adeguata al caso; ma se  invece di questo noi considerassimo il concetto più alto di «risparmio» lo  troveremmo senza difficoltà. È facile porre in rilievo quanto abbiamo  economizzato nel caso di Rousseau, di Antigone, ecc. Dovendo esprimere una  critica o dare forma ad un giudizio noi risparmiamo; entrambi, infatti, sono  già contenuti nello stesso nome. Nell'esempio «<em>Leidenschaft - Eifersucht </em>(passione - gelosia)»<em> </em>noi  ci risparmiamo la  fatica di costruire laboriosamente una definizione: <em>«Eifersucht,  Leidenschaft -Eifer sucht </em>(cerca con ardore), <em>Leiden schafft </em>(fa soffrire)».  Dobbiamo soltanto incatenare le parole e così abbiamo la definizione già  pronta. Il caso è simile in tutti gli altri esempi che, fin qui, sono stati  analizzati. Dove il risparmio è minore, come nel gioco di parole di Saphir «<em>Sie  kommen um ìhre 100 Dukaten»</em>, ci si risparmia in ogni caso la  necessità di comporre una nuova espressione per la risposta. Il risparmio non è  molto, ma il motto di spirito poggia su questo. Il molteplice impiego delle  stesse parole per domandare e per rispondere è certamente un «risparmio». Come  nella battuta in cui Amleto descrive il rapido succedersi della morte di suo  padre ed il matrimonio della madre: </p>
						  <p>.....I  pasticci dei funerali </p>
						  <p>guarnirono,  freddi, le tavole nuziali. </p>
						  <p>Ma  prima di accettare la «tendenza al risparmio» come la caratteristica più  generale della tecnica del motto di spirito e di chiederci da dove provenga,  che cosa significhi ed in qual modo provochi piacere, dobbiamo dar spazio ad una obiezione che ha ogni diritto  di essere ascoltata. Può darsi che ogni tecnica di arguzia presenti la tendenza  a risparmiare qualcosa nell'espressione; ma l'obiezione non è reversibile.  Infatti non tutti i risparmi di espressione, non tutte le abbreviazioni, sono  per questo stesso motivo anche motti di spirito. Abbiamo già raggiunto questa  conclusione un'altra volta, precedentemente, quando speravamo ancora di trovare  il procedimento di condensazione in ogni motto di spirito e sorse la legittima  obiezione che un appunto laconico non bastava a costituire un'arguzia. Ci deve  essere perciò una qualche forma peculiare di risparmio dalla quale dipende  l'essenza caratteristica del motto di spirito; e finché non avremo scoperto la  natura di questa peculiarità, il fatto di aver individuato l'elemento comune  alle tecniche del motto di spirito non ci avvicinerà alla soluzione del nostro  problema. Abbiamo dunque il coraggio di ammettere che i risparmi compiuti dalla  tecnica del motto non  ci impressionano molto!  Ci ricordano, forse, il modo in cui alcune donne di casa economizzano quando spendono tempo  e denaro per andare ad un mercato più lontano per acquistare verdure che lì si  possono comperare a poche lire di meno. Che cosa guadagna l'arguzia nella sua  tecnica? Il porre insieme poche parole nuove, che, per la maggior parte,  sarebbero emerse senza alcuna fatica. Invece, ci dobbiamo sobbarcare alla  fatica di individuare quell'antica parola che nasconde i due pensieri. In  verità, spesso dobbiamo trasformare uno dei pensieri in una forma insolita che  servirà di base per la sua combinazione con il secondo pensiero. Non sarebbe stato più semplice, più facile, e  realmente più economico, l'aver espresso i due pensieri allo stesso modo in cui  si presentavano, persino nel caso in cui ciò avrebbe comportato una forma di  espressione non comune? E il risparmio nelle parole non è forse più che  bilanciata dal dispendio di energie nello sforzo intellettuale? E chi  risparmia? Chi guadagna? </p>
						  <p>Per  il momento possiamo eludere queste obiezioni se le trasferiamo altrove. Abbiamo  realmente già scoperto tutti i tipi di tecniche di arguzia? Sarà certamente più  prudente raccogliere nuovi esempi e sottoporli ad analisi. </p>
						  <p>5. </p>
						  <p>In  effetti non abbiamo ancora considerato un vasto gruppo di motti di spirito -  forse il più numeroso -  influenzati, probabilmente, dal disprezzo con cui sono guardati. Sono di quella  specie generalmente chiamata <em>Kalauer  (calembours), putts </em>(giochi di parole) e  che viene considerata l'infima forma di scherzo verbale, probabilmente perché è  la più «a buon mercato» e può essere fatta con la minima fatica. </p>
						  <p>Infatti  essi richiedono pochissimo alla tecnica espressiva, proprio come il gioco di  parole esige il massimo. Mentre in quest'ultimo i due significati verrebbero  espressi nella stessa identica parola, che viene perciò detta una volta sola,  per il <em>putì </em>è  sufficiente che le due parole che esprimono i diversi significati si richiamino  a vicenda per una vaga somiglianza, sia che si tratti di una somiglianza  generale della struttura, o di un'assonanza ritmica o del fatto che hanno in  comune le prime lettere e così via. Moltissimi esempi di questo genere, che  vengono erroneamente definiti <em>Klangwitze, </em>compaiono  nella predica del monaco cappuccino nell’<em> Accampamento di Wallenstein :</em> </p>
						  <p><span style="font-size:11.0pt; background:aqua; ">Kummert sich mehr um den <em>Krug </em>als den <em>Krieg, </em></p>
						  <p><span style="font-size:11.0pt; background:aqua; ">Wetzt lieber den <em>Schnabel </em>als den <em>Sabel</em></p>
						  <p><em>……………….</em> </p>
						  <p>Frisst den <em>Ochsen lieber </em>als den <em>Oxenstirn,</em></p>
						  <p><em>………………</em> </p>
						  <p>Der <em>Rheinstrom </em>ost worden zu einem <em>Peistrom,</em></p>
						  <p>Die <em>Klöster </em>sind ausgenommene <em>Nester,</em></p>
						  <p>Die <em>Bistümer </em>sind  verwandelt  in   <em>Wosttümer</em></p>
						  <p><em>……………..</em> </p>
						  <p>Und alle die gesgneten deutschen <em>Länder </em></p>
						  <p>Sind verkehrt worden in <em>Elender</em><em><span style="font-size:9.0pt; background:aqua; ">.</em><em> </em></p>
						  <p> <span style="font-size:11.0pt; background:aqua; ">[«(...) più di <em>bottiglie </em>che di <em>battaglie </em>si cura, inumidisce il <em>becco </em>e  non lo <em>stocco,</em></p>
						  <p><em>…………….</em> </p>
						  <p>e  invece di pensare ad <em>Owenstierna</em></p>
						  <p>preferisce  colmare la <em>giberna.</em></p>
						  <p>Fiume  di <em>pene, </em>s'è  fatto il fiume <em>Reno,</em></p>
						  <p>i <em>conventi </em>son covi di <em>serpenti,</em></p>
						  <p>i <em>vescovadi </em>veri nidi di <em>masnade</em></p>
						  <p><em>……………..</em> </p>
						  <p>e le  terre benedette della patria <em>tedesca </em></p>
						  <p>son   sconfinata    landa   di   miseria    e   di   <em>tresca.»</em>]</p>
						  <p>Una  particolare capacità dei motti di spirito è quella di cambiare una vocale in  una parola. Così Hevesi (l.    hevesi,   <em>Almanaccando:   Bilder   aus   Italien,   </em>Stoccarda,   1887, p. 87) scrive di un poeta italiano  ostile all'impero che, nonostante questo, fu costretto in seguito ad elogiare  un imperatore tedesco in esametri: «Sebbene non sia riuscito a sterminare i <em>Cäsaren </em>(Cesari), almeno eliminò le <em>Cäsuren </em>(Cesure)». </p>
						  <p>Al  di fuori del largo numero di <em>puns </em>che sono a nostra disposizione, potrà  forse essere interessante riportare un esempio decisamente brutto, di cui Heine  è responsabile. Dopo  aver finto per molto tempo con la sua donna di essere un principe indiano, egli  getta la maschera e confessa: «Signora, vi ho ingannata ... non sono stato a <em>Kalkutta </em>(Calcutta) più di quanto lo sia stato il <em>Kalkuttenbraten </em>(pollo arrosto di Calcutta) che ho mangiato ieri a  pranzo». L'errore in questo motto di spirito sta chiaramente nel fatto che le  due parole simili non sono soltanto simili, ma realmente identiche. Il volatile  che è stato mangiato arrosto è chiamato così perché proviene, o si suppone che  provenga, da Calcutta. </p>
						  <p>Fischer<em><sup> </sup></em>(<em>op. cit., </em>p. 78) ha osservato con grande  attenzione questo tipo di motto di spirito, e tende a distinguerlo nettamente  dal gioco di parole. «Un <em>pun </em>è un gioco di parole scadente, nel senso  che gioca sulla parola non in quanto tale, ma in quanto suono». Mentre il gioco di parole  «passa dal suono della parola alla parola <em>stessa»</em>. </p>
						  <p>D'altronde  egli classifica i motti di spirito del tipo di <em>famillionär, </em>Antigone = <em>antik? oh nee, </em>ecc., tra  i <em>Klangwitze, </em>«motti di spirito basati sul suono». Non vedo la  necessità di seguirlo su questa strada. </p>
						  <p>Secondo  noi in un gioco di parole anche la parola è solo l'immagine del suono, alla  quale si attribuisce un significato od un altro. Ma anche qui l'uso linguistico  non fa una netta distinzione; e se tratta i <em>puns </em>con disprezzo ed i giochi di parole con un  certo rispetto, queste valutazioni sembrano determinate da considerazioni  diverse da quelle tecniche. Vale la pena di prestare attenzione alla specie di  motti di spirito che sono detti appunto <em>puns. </em>C'è gente che, quando si  trova in certi stati d'animo, può, per considerevoli periodi di tempo,  rispondere ad ogni appunto fattogli con un <em>pun. </em>Uno dei miei amici, che  è un modello di discrezione per quanto riguarda i suoi severi compiti  scientifici, è capace di gloriarsi per questa abilità. Una volta, mentre stava  conducendo la compagnia senza fiato su questa strada e gli fu espressa  ammirazione per la sua capacità: «Sì», rispose «Io mi trovo qui <em>auf der Ka-Lauer»</em> (bisticcio tra <em>auf  der Lauer = </em>in attesa e <em>Kalauer </em>= calembour). E quando gli fu chiesto di smettere egli aderì a condizione di  essere chiamato <em>Poeta Ka-Laurea-tus. </em>Entrambi questi motti di spirito  sono esempi eccellenti di condensazione con formazione di parole composte. («Mi trovo qui <em>auf der  lauer </em>(in attesa) di creare <em>Kalauer </em>(calembour)». </p>
						  <p>Ad  ogni modo possiamo già dedurre dalle dispute sulle differenze tra <em>puns </em>e  giochi di parole che i primi non potranno aiutarci a scoprire una tecnica dei  motti di spirito completamente nuova. Se, nel caso dei <em>puns, </em>smettiamo  di lamentare l'uso dello <em>stesso </em>materiale in più sensi, cionondimeno  l'accento cade sulla riscoperta di ciò che è familiare, sulla corrispondenza  tra le due parole che creano il <em>pun; </em>e per conseguenza i <em>puns </em>sono semplicemente una  sottospecie del gruppo che raggiunge il suo scopo nel gioco di parole vero e proprio. </p>
						  <p>6. </p>
						  <p>Ma  ci sono realmente dei motti di spirito la cui tecnica resiste praticamente ad  ogni tentativo di riunirla a quella dei gruppi   che  sono  stati   presi in  considerazione fino  ad   ora. </p>
						  <p><span style="font-size:11.0pt; background:aqua; ">«Si  racconta che una volta Heine fosse seduto in un salotto di Parigi conversando  con il drammaturgo Soulié, quando entrò nella stanza uno di quei re della  finanza parigini che il popolo paragona a Mida e non soltanto a causa della  loro ricchezza. Presto, egli fu circondato da una corte che lo trattava con la massima deferenza.  &quot;Guarda!&quot; disse Soulié ad Heine. &quot;Guarda in che modo il diciannovesimo secolo venera  il Vitello d'oro!&quot;. Con uno sguardo all'oggetto di tanta ammirazione, Heine rispose, come per  correggere: &quot;Oh, [per me] deve essere più vecchio!&quot;» (Fischer, <em>Op. Cit., </em>pp. 82 S.) </p>
						  <p>Dove  cercheremo la tecnica di questa eccellente battuta? In un gioco di parole,  pensa Fischer: «In questo modo, per esempio, le parole &quot;Vitello  d'oro&quot; possono significare sia Mammone che Idolatria. Nell'un caso l'oro è  la cosa principale e nell'altro questa è rappresentata dalla statua  dell'animale; può anche servire a caratterizzare, in termini non precisamente  lusinghieri, chi ha grande abbondanza di denaro e poco cervello». Se facciamo  l'esperimento di togliere l'espressione «Vitello d'oro», viene meno nello  stesso tempo, anche il  motto di spirito. Immaginiamo che Soulié dica: «Guarda lì! Guarda il modo in  cui la gente si affolla intorno ad uno stupido soltanto perché è ricco!». Non  c'è più alcun motto di spirito e la risposta di Heine diventa impossibile. </p>
						  <p>Ma  dobbiamo ricordarci che quel che ci riguarda non è la similitudine di Soulié -  peraltro non priva di arguzia - ma la risposta di Heine, che è certamente  ancora più spiritosa. Stando così le cose, non abbiamo diritto di toccare la  frase sul Vitello d'oro: essa rimane come presupposto del <em>motto </em>di Heine  e la nostra riduzione deve essere diretta soltanto alla seconda parte. Se noi sviluppiamo le parole «Oh, deve essere più  vecchio!» possiamo sostituirle con qualcosa come: «Oh, non è più un vitello;  è un bue adulto!». In tal modo ciò che era necessario per il gioco di parole di Heine  era che «il Vitello d'oro» non fosse considerato in senso metaforico ma in  senso personale e dovesse significare l'uomo ricco in carne e ossa. Si potrebbe  perfino pensare che questo doppio senso fosse già presente nell'espressione di  Soulié. </p>
						  <p>Ma,  un momento! Sembra che questa riduzione abbia abolito completamente il gioco di  parole di Heine, lasciando però intatta la sua essenza. Il fatto è che Soulié  dice: «Guarda in che  modo il diciannovesimo secolo venera il Vitello d'oro!» ed Heine risponde: «Oh, non è più un vitello; è  un bue adulto, ormai!». E in questa versione ridotta è ancor sempre un motto  di spirito. Ma non è possibile alcun'altra riduzione del <em>motto </em>di Heine. </p>
						  <p>È un  peccato che un così bell'esempio comporti condizioni tecniche così complesse.  Non possiamo arrivare ad alcuna chiarificazione dell'esempio. Così è meglio  abbandonarlo e cercarne un altro nel quale ci pare di scoprire un'intima  relazione con quello precedente. </p>
						  <p>Prendiamo  una di quelle «battute sul bagno» che hanno per argomento gli ebrei di Galizia e la loro avversione per i bagni.  È chiaro che noi non pretendiamo alcuna patente di nobiltà per i nostri esempi.  Non facciamo alcuna ricerca intorno alle loro origini, ma soltanto intorno alla  loro efficacia. C'interessa soltanto se sono capaci di farci ridere e se  attirano il nostro interesse teorico. Queste due domande trovano la migliore  risposta nei motti di spirito sugli ebrei. </p>
						  <p>Due  ebrei si incontrarono nelle vicinanze delle terme. «Hai preso un bagno?» domanda  il primo. «Perché? Ne  hanno perso uno?» replica l'altro di rimando. </p>
						  <p>Se  qualcuno ride realmente e di cuore per un motto di spirito, costui non è  precisamente nella migliore condizione per ricercarne la tecnica. Per cui  nascono difficoltà nell'aprirci una strada in queste analisi. «È stato un  equivoco comico», siamo inclini a dire. Sì, ma qual è la tecnica di questa  battuta? Chiaramente l'uso della parola «prendere» in due significati. Per uno degli  interlocutori prendere rappresentava un semplice verbo ausiliare; per l'altro  era il verbo nel suo significato inalterato. Qui abbiamo un caso in cui la  stessa parola viene usata insieme in accezione <em>piena </em>e <em>vuota </em>(gruppo  secondo, f) Se noi  sostituiamo all'espressione «preso un bagno», quella equivalente e più  semplice «fatto un bagno» ecco che l'arguzia del gioco svanisce. La risposta  non ha più alcun senso. </p>
						  <p>Dunque  il motto di spirito  dipende esclusivamente dall'espressione «preso un bagno». </p>
						  <p>Ed è  così. Ma ciò non di meno sembra che anche in questo caso la riduzione sia stata  applicata in modo errato. L'arguzia non sta nella domanda ma nella risposta -  la seconda domanda: «Ne hanno perso uno?». E questa risposta non può essere  defraudata della sua natura <em>di </em>arguzia da nessuna estensione o  modificazione finché non se ne altera il significato. Abbiamo persino  l'impressione che nella risposta del secondo ebreo il non tener conto del bagno  sia più importante dell'equivoco sulla parola «prendere». Ma qui, ancora una  volta, non riusciamo a vedere chiaramente la nostra via, e perciò sarà meglio  cercare un terzo esempio. </p>
						  <p>Ancora  una volta si tratta di un motto di spirito sugli ebrei; ma questa volta  soltanto l'ambiente è ebreo, poiché il nucleo è valido per tutti gli uomini in  generale. Non c'è dubbio che anche questo esempio abbia le sue involontarie  complicazioni, ma fortunatamente non sono le stesse che ci hanno impedito fin  qui di vedere con chiarezza. </p>
						  <p>Un  individuo divenuto povero prese a prestito da un conoscente 25 fiorini,  dichiarandosi in stato di estrema necessità. Proprio lo stesso giorno, il suo  creditore lo incontrò di nuovo in un ristorante, di fronte ad un piatto di  salmone con maionese. Il creditore lo interpellò: «Ma come? Mi hai chiesto del  denaro in prestito e poi ordini del salmone alla maionese per te? È per <em>quello </em>che hai usato il mio denaro?». «Io non ti capisco» rispose il debitore in difetto «se non ho il  denaro <em>non posso </em>mangiare salmone con maionese, e se ho un po' di soldi <em>non  debbo </em>mangiarne. Quando, dunque, <em>potrò </em>mangiare salmone con  maionese?». </p>
						  <p>Qui  finalmente non si trova alcuna traccia di doppio significato. Né la ripetizione  di «salmone con maionese» contiene o racchiude il nucleo tecnico del motto di spirito, fonte del quale  non è «l'impiego molteplice» dello stesso materiale, ma una reale ripetizione  dell'identico materiale richiesto per il contenuto dell'aneddoto. Dopo questa analisi potremmo  rimanere dubbiosi e perplessi e potremmo essere tentati persino a negare la natura  di motto di spirito all'aneddoto, sebbene ci abbia fatto sorridere. </p>
						  <p>E  quale commento ancora merita la risposta dell'ebreo impoverito? Essa è stata  data in modo preciso e sotto forma di argomentazione logica. Ma direi ingiustificabile,  poiché difatti era illogica. L'uomo si scusa per aver speso il denaro datogli a  prestito in una ghiottoneria e chiede, con una apparenza di ragione, <em>quando </em>potrà  mangiare il salmone. Ma questa non è la risposta giusta. Il suo creditore non  gli rimprovera di pasteggiare a salmone proprio il giorno in cui gli ha  prestato il denaro; gli ricorda che, nello stato in cui si trova, non ha <em>nessun </em>diritto di pensare  a ghiottonerie del genere. Il <em>bon vivant </em>impoverito trascura questo, che  è il solo significato possibile del rimprovero, e risponde con un'altra domanda  come se non avesse capito il rimprovero. </p>
						  <p>Può  essere che la tecnica di questo motto di spirito stia proprio nel fatto che la  risposta si allontana dal significato del rimprovero? Se è così, un simile  cambiamento di posizione, un tale spostamento dell'accento psichico può forse  essere rintracciabile nei due esempi precedenti, che come abbiamo visto, sono  molto vicini a questo. </p>
						  <p>E,  guarda un po'!, quest'idea ottiene un facile successo: infatti chiarisce la tecnica degli esempi sopra riportati. Soulié fa  notare a Heine che la società del diciannovesimo secolo venera il «Vitello d'oro» proprio come fecero  gli ebrei nel deserto. Una risposta appropriata da parte di Heine avrebbe  potuto essere: «Sì, la  natura umana è fatta così; migliaia di anni non l'hanno cambiata», oppure  qualcosa di simile ad un assenso. Ma Heine lasciò che la sua risposta si  allontanasse dal pensiero suggeritogli e non vi rispose affatto. Egli si servì,  invece, del doppio senso contenuto nell'espressione «Vitello d'oro» per  allontanarsi in altra direzione, afferrando solo una delle componenti della  frase, «Vitello», e rispose, come se l'accento dell'osservazione di Soulié  fosse stato posto proprio  su quello: «Non è più  un vitello ... ecc.»<sup> </sup>(La risposta di Heine combina due tecniche di motti di spirito: una  divisione combinata con un'allusione. Egli non dice immediatamente: «È un bue».) </p>
						  <p>La  diversione del motto di spirito sul bagno è persino più evidente. Questo  esempio richiede una prestazione grafica: il primo ebreo chiede: «Hai preso un <em>bagno?»</em>.  L'accento cade sull'elemento <em>bagno.</em> </p>
						  <p>Il  secondo risponde come se la domanda fosse stata: «Hai <em>preso </em>un bagno? ». Questo spostamento dell'accento è reso possibile soltanto dalle parole « preso un bagno». Se avesse detto  « fatto  un   bagno»  nessun  spostamento   sarebbe  stato possibile. La  risposta non scherzosa sarebbe stata: «Fatto un bagno? Che vuoi dire? Non so  che cosa sia». Ma la tecnica del motto di spirito sta nello spostamento  dell'accento da <em>bagno </em>a <em>preso.</em> )La parola «prendere» <em>(nehmen) </em>è molto adatta per formare l'elemento essenziale d'una  battuta, e questo è dovuto alla varietà dei modi in cui può essere usata.  Desidero dare un esempio semplice, come contrasto rispetto al motto di spirito  con spostamento riportato sopra: Un noto speculatore di borsa e direttore di  banca sta camminando con un amico lungo la <em>Ringstrasse. </em>Arrivando vicino ad un caffè dice: «Entriamo e prendiamo qualcosa!». L'amico gli risponde,  trattenendolo:   «Ma caro Hofrat, il  posto è pieno di gente!»<em>.)</em> </p>
						  <p>E  torniamo al «Salmone con Maionese», giacché è l'esempio più chiaro e preciso.  Quanto in questo troviamo di nuovo merita la nostra attenzione in svariate  direzioni. Per prima cosa dobbiamo dare un nome alla tecnica portata alla luce  con questo esempio. Propongo di definirla «<em>spostamento»</em>, poiché la sua  essenza sta nella diversione della direzione del pensiero, lo spostamento  dell'enfasi psichica su un elemento anziché sull'intera idea. Il nostro  successivo compito è di studiare e scoprire la relazione tra la tecnica dello  spostamento e la forma dell'espressione del motto di spirito. Il nostro esempio («Salmone con Maionese») ci dimostra che un  motto di spirito con spostamento è in larga misura indipendente  dall'espressione verbale. Esso non dipende dalle parole ma dalla direzione del  pensiero. Nessuno spostamento di parole ci permetterà di sbarazzarci del  pensiero finché rimarrà in noi il senso della risposta. Una riduzione è possibile  soltanto se cambiamo la direzione del pensiero e facciamo rispondere il  buongustaio direttamente al rimprovero che egli ha evitato nella versione esposta nel motto di spirito.  Così la versione con riduzione sarebbe: «Non posso negarmi ciò che mi piace e  mi è completamente indifferente dove posso trovare il denaro per pagare. Questa  è la spiegazione del perché io stia mangiando salmone con maionese proprio il  giorno in cui mi hai prestato il denaro». Ma non sarebbe un motto di spirito; sarebbe solo  un'espressione di cinismo. </p>
						  <p>È  istruttivo paragonare questo motto di spirito con un altro che gli è molto  vicino come significato. </p>
						  <p>Un  uomo che aveva preso a bere si guadagnava da vivere facendo il precettore in  una piccola città. A poco a poco si venne a sapere del suo vizio e, come  risultato, egli perse la maggior parte   dei  suoi  allievi.   Ad un  suo  amico fu dato l'incarico di spingerlo a  ritornare sulla retta via. «Guarda, potresti essere il miglior precettore  della città se solo smettessi di bere. Quindi, smetti!». «Cosa credi?» fu  l'indignata risposta «Io  faccio l'istitutore per poter bere. Debbo smettere di bere per diventare  istitutore?». </p>
						  <p>In  questo motto di spirito troviamo la stessa apparenza di logicità che vediamo in  quello del «salmone con maionese»; ma non è un motto di spirito con spostamento. La risposta è  stata diretta. Il cinismo che nel primo motto di spirito era nascosto, viene  ammesso apertamente in questo: «Il bere è la cosa più importante per me».  Infine la tecnica di questo motto di spirito è estremamente povera e non può  giustificare la sua efficacia. Consiste semplicemente nella ristrutturazione  dello stesso materiale, o, più precisamente, nel capovolgimento della relazione  del mezzo e del fine tra il bere ed il fare o diventare istitutore. Appena la  mia riduzione cessa di mettere in risalto questo fattore nella sua forma di  espressione, il motto di spirito scompare; per esempio: «Che sciocco  suggerimento! La cosa importante per me è il bere, non fare il precettore. Dopo  tutto fare il precettore è solo un mezzo che mi dà la possibilità di continuare  a bere». Perciò il motto di spirito dipende effettivamente dalla sua forma  espressiva. Nel motto di spirito sul bagno la dipendenza dell'arguzia dalle  parole con cui è espressa («Hai preso un bagno?») è indubbia, ed un cambiamento di esse provoca la scomparsa dell'arguzia.  Infatti, in questo caso la tecnica è più complessa: una. stessa parola in accezione piena e vuota  (gruppo II f). Le parole con cui la domanda è espressa contengono un doppio  senso, ed il motto di spirito viene prodotto dal fatto che la risposta trascura  il significato sottinteso da chi pone la domanda e si attacca al significato  secondario. Quindi il nostro scopo è di trovare una riduzione che ammetta la  sopravvivenza del doppio senso, e tuttavia distrugga il motto di spirito. Per  far questo basta eliminare lo spostamento: «Hai preso un bagno?» «Che cosa pensi che io abbia  preso? Un bagno? Che cosa significa?». Ma questo non è più un motto di  spirito: è un'esagerazione astiosa o maliziosa. </p>
						  <p>Il  ruolo svolto dal doppio senso nel motto di spirito di Heine sul «Vitello d'oro » è proprio lo stesso. Esso consente alla risposta di deviare dal corso di idee  suggerite (nel motto sul «salmone con  maionese» la deviazione avviene invece   senza calcare  sulla  dizione letterale). Nella  riduzione l'osservazione di Soulié e la risposta di  Heine suonerebbero più o meno così: «Il modo in cui la gente sta attorno a quell'uomo solo perché è  ricco, ricorda molto da vicino l'adorazione del &quot; Vitello d'oro &quot;». Ed Heine: «Il fatto ch'egli debba essere  onorato in questo modo perché è ricco, non mi tocca quanto ciò che vi è in lui  di ancora peggiore. In quello che dite non sottolineate abbastanza il fatto  che, a causa della sua ricchezza, la gente gli perdona la sua stupidità». </p>
						  <p>In  questo, modo si  conserva il doppio senso ma si distrugge il motto di spirito con spostamento. </p>
						  <p>A  questo punto dobbiamo, però, prepararci ad incontrare l'obiezione che queste  sottili distinzioni cercano di separare ciò che è strettamente collegato. Non è  forse vero che ogni doppio senso crea i presupposti per uno spostamento, per  mezzo di una diversione del corso dei pensieri da un significato ad un altro?  Ed allora ci sentiamo di concedere che il <em>doppio senso </em>e lo <em>spostamento </em>siano assunti come i rappresentanti di due diversi tipi di tecnica dei  motti di spirito? Bene, è verissimo che questa relazione tra doppio senso e  spostamento esiste, ma non ha nulla a che fare con la differenziazione che noi  creiamo tra le diverse tecniche dei motti di spirito. </p>
						  <p>Nel  caso del doppio senso, un motto di spirito non contiene nient'altro che una parola  suscettibile di molteplici interpretazioni, che permette a chi ascolta di  passare da un pensiero ad un altro, transazione che, allargando il concetto,  può essere paragonata ad uno spostamento. Tuttavia, nei casi di motti di  spirito con spostamento, il motto di spirito stesso contiene un tipo di  pensiero in cui è stato compiuto uno spostamento di questo genere. In questo  caso lo spostamento è parte integrante dell'azione che ha creato il motto di  spirito; non è parte  dell'azione che si compie per comprenderlo. Se questa distinzione non è chiara,  abbiamo un metodo infallibile per renderla evidente ai nostri occhi nel corso  dei nostri tentativi di riduzione. Ma questa obiezione ha un merito innegabile.  Sposta la nostra  attenzione sulla necessità di non confondere i processi psichici coinvolti  nella <em>costruzione </em>del motto di spirito (il meccanismo del motto di spirito) con i processi  psichici coinvolti nella <em>ricezione </em>del motto di spirito (il meccanismo  della comprensione). La nostra ricerca attuale riguarda soltanto i primi. (Per i secondi vedi i  capitoli successivi. A questo proposito sono sufficienti poche parole ancora di  spiegazione. Generalmente lo sposta-mento avviene tra un'osservazione ed una risposta che indirizza il corso del  pensiero in una direzione diversa da quella stabilita dall'osservazione  originale. La giustificazione  per la distinzione fatta tra spostamento e doppio senso, è dimostrata in modo più convincente dagli  esempi nei quali i due sono riuniti — cioè dove le parole con cui è espressa  l'osservazione contengono un doppio senso che non è nell'intenzione di chi  parla ma che indica il modo in cui effettuare lo spostamento  nella   risposta.)</p>
						  <p>Ci  sono altri esempi di tecnica dello spostamento. Non è facile trovarli. Un  chiaro esempio ci è dato dal seguente motto di spirito che, oltretutto, non è  caratterizzato da quell'apparenza di logica su cui abbiamo insistito troppo  parlando del nostro caso-tipo. </p>
						  <p>Un  commerciante di cavalli stava vantando un cavallo per invogliare un acquirente. «Se acquistate questo  cavallo e montate in sella alle quattro del mattino, alle sei e mezza sarete a  Pressburg». «E che cosa dovrei fare a Pressburg alle sei e mezza del mattino? ». </p>
						  <p>Qui  lo spostamento salta agli occhi. Il commerciante ovviamente parla dell'arrivo  nella città di provincia alle prime luci dell'alba semplicemente per dimostrare  con un esempio le qualità del cavallo. L'acquirente non tiene conto delle  qualità dell'animale, sulle quali non fa questione, e discute solo sull'orario  che è stato scelto per l'esempio. La riduzione di questo motto di spirito è perciò facile a farsi. </p>
						  <p>Più  gravi difficoltà si presentano con un altro esempio, la tecnica del quale è  quanto mai oscura, ma che tuttavia può essere risolto come doppio senso con  spostamento. Il motto di spirito descrive la prevaricazione di uno <em>Schadchen </em>(un mediatore di matrimoni ebreo), ed appartiene ad un gruppo su cui  torneremo spesso. </p>
						  <p>Lo <em>Schadchen </em>aveva assicurato al corteggiatore che il padre della ragazza non era più in vita. Dopo il  fidanzamento venne fuori che questi era ancora vivo e stava scontando in  prigione una condanna. Il fidanzato protestò presso lo <em>Schadchen, </em>il  quale rispose: «Ebbene, che cosa ti ho detto? Certamente non puoi chiamare &quot; vita &quot;, quella lì!». </p>
						  <p>Il  doppio senso sta nella parola «vita», e lo spostamento consiste nel  cambiamento di significato della parola che lo <em>Schadchen </em>opera  distaccandolo dal suo senso ordinario, come opposto della parola «morte», nel  senso che ha nella frase «quello non è vivere». Nel far ciò egli spiega la sua precedente dichiarazione  retrospettivamente, come se avesse voluto darle fin da allora un doppio senso, sebbene un significato  così diverso fosse estremamente remoto in questo caso particolare. Così alla  lontana la tecnica sembrerebbe simile a quella usata nei motti di spirito sul « Vitello d'oro» e sul « bagno». Ma qui bisogna considerare un altro fattore che per il suo risalto  interferisce con la nostra comprensione della tecnica. Potrebbe essere definito  una «caratterizzazione » del motto di spirito: si cerca con un esempio di illustrare la mescolanza,  caratteristica in un mediatore di matrimoni, di impudenza menzognera e  prontezza nella replica arguta. Noi potremmo trovare che questa è soltanto la  scorza esterna, la facciata, del motto di spirito; il suo significato - vale a  dire il suo scopo - è qualcosa di diverso. Dobbiamo perciò rimandare il  tentativo di farne una riduzione. (Vedi oltre, al capitolo terzo). </p>
						  <p>Dopo  questi complessi esempi, la cui analisi è stata tanto difficile, sarà con  grande soddisfazione che torneremo a considerare un esempio che si può definire  come un modello perfettamente chiaro e limpido di motto di spirito con  spostamento: </p>
						  <p>Un  mendicante ebreo si avvicinò ad un ricco barone per chiedergli aiuto in vista  del suo viaggio ad Ostenda. I dottori, egli disse, gli avevano raccomandato  bagni di mare per ristabilire la sua salute. «Molto bene», disse il ricco  signore, «ti darò qualcosa per questo. Ma devi andare proprio ad Ostenda, che  è il posto più caro per i bagni di mare?». «Signor barone», fu la risposta,  «nulla è troppo caro per la mia salute». </p>
						  <p>Un  criterio più che giusto, senza dubbio, per chiunque, tranne per chi deve  chiedere un prestito a tale scopo. La risposta è data, invece, dal punto di  vista d'un uomo ricco. Il mendicante si comporta come se si trattasse del  proprio denaro ch'egli sacrifica per la salute, come se denaro e salute  appartenessero alla stessa persona.</p>
						  <p><span style="font-family:'Arial','sans-serif'; font-size:11.0pt; ">7. </p>
						  <p>Cominciamo  ancora una volta dall'esempio altamente istruttivo del «salmone con maionese ». Anche questo ci si è presentato con una facciata, nella quale si faceva  sfoggio di una sorprendente logicità; e noi abbiamo imparato, analizzandolo,  che questa logica veniva usata per nascondere una parte di un ragionamento  errato, e cioè uno spostamento della direzione del pensiero. Potrebbe servire a ricordarci, anche soltanto per  mezzo di una contrastante concatenazione, altri motti di spirito che, in modo completamente diverso,  mostrano apertamente che una parte della frase è senza senso o stupida. Saremmo curiosi di capire  quale possa essere la tecnica di simili motti di spirito. Voglio cominciare con  l'esempio più significativo ed evidente di tutto il gruppo. Ancora una volta si  tratta di un motto di spirito sugli ebrei. </p>
						  <p><span style="font-size:11.0pt; background:aqua; ">Itzig  era stato dichiarato abile per il servizio militare in artiglieria. Egli era  chiaramente un giovane intelligente, ma intrattabile e senza alcun interesse  per il servizio militare. Uno degli ufficiali suoi superiori, che era ben  disposto nei suoi confronti, lo prese da parte e gli disse: «Itzig, tu qui non  ci sei utile. Ti voglio dare un suggerimento: comprati un cannone e mettiti in  proprio!». Questo suggerimento, che potrebbe suscitare una risata di cuore, è  ovviamente assurdo. I cannoni non sono comunemente in vendita ed un individuo  non può mettersi in proprio come unità militare autonoma. Eppure, anche se è  impossibile dubitare, neanche per un momento, che il suggerimento non sia  assurdo, ma d'una assurdità scherzosa, sia cioè un eccellente motto di spirito,  come si trasforma, dunque, l'assurdo in un motto di spirito? </p>
						  <p>Non  c'è bisogno di riflettere troppo. Noi possiamo dedurre dai commenti delle  persone autorevoli, indicate nell'introduzione, che c'è un senso anche dietro  ad uno scherzoso assurdo come questo, e che è questo senso che crea l'assurdo  nel motto di spirito. Il significato nel nostro esempio è facile a trovarsi.  L'ufficiale che dà all'artigliere Itzig il suggerimento privo di senso, lo fa  soltanto per rendersi stupido e mostrare così più facilmente ad Itzig quanto  scioccamente si comporti. Sta copiando Itzig: «Ti darò un avvertimento stupido  come te». Egli penetra  nella stupidità di Itzig e la rende evidente ai suoi occhi, ponendola alla base  di un suggerimento che andrebbe d'accordo con i desideri di Itzig: se Itzig  possedesse un cannone e affrontasse  i suoi doveri militari da solo, come gli sarebbero utili la sua intelligenza e  la sua ambizione! Come terrebbe in ordine il suo cannone e come imparerebbe a  farlo funzionare se si trattasse di competere con altri possessori di cannoni! </p>
						  <p>Interromperò  l'analisi di questo esempio per far rilevare la stessa contemporanea  presenza di senso e di assurdo in un caso di motto  di spirito, più breve e più semplice, anche se non altrettanto d'effetto. </p>
						  <p>La  cosa migliore per un mortale sarebbe di non essere mai nato. «Ma», continua  il commento filosofico nel <em>Fliegende Blätter, </em>«questo capita sì e no a una  persona su centomila». </p>
						  <p>Quest'aggiunta  moderna ad un antico detto è una assurdità evidente, resa più sciocca dal  prudente «sì e no».  Ma l'aggiunta viene posta accanto alla frase originale come una limitazione  indubbiamente corretta, ed in questo modo ci apre gli occhi sul fatto che una  frase solenne, accettata come un esempio di saggezza, non vale di per sé molto  di più di una assurdità. Chiunque non sia nato non è per nulla un mortale, e  per lui non esistono il bene ed il meglio. Così in questo motto di spirito  l'assurdo serve a scoprire ed a dimostrare un altro assurdo, proprio come  nell'esempio dell'artigliere Itzig. </p>
						  <p>Ed a  questo punto posso portare un altro esempio che, per il suo contenuto,  meriterebbe appena la  lunga spiegazione che richiede, ma che rappresenta ancora una volta un esempio  particolarmente chiaro di come l'uso dell'assurdo in un motto di spirito metta  in evidenza un altro assurdo. </p>
						  <p>Un  uomo, costretto a partire per un viaggio, affidò la figlia ad un amico,  raccomandandogli di vegliare sulla sua virtù durante la propria assenza.  Qualche mese più tardi tornò, e venne a sapere che [la fanciulla] era incinta.  Com'era naturale, egli rimproverò l'amico che, tuttavia, sembrò incapace di  dare una spiegazione della disgrazia. «Bene», domandò il padre alla fine, « dove ha dormito?». « Nella stanza con mio figlio». «Ma come hai potuto permettere che dormisse  nella stessa stanza con tuo figlio, se ti avevo chiesto di aver cura di lei?».  «Dopo tutto c'era un paravento fra loro! Il letto di tua figlia era da un lato  e quello di mio figlio dall'altro, con il paravento in mezzo». «E se lui  avesse fatto un giro attorno al paravento?». «Sì» rispose l'altro,  pensieroso, «così sarebbe certo stato possibile». </p>
						  <p>Noi  possiamo giungere con la massima facilità alla riduzione di questo motto di  spirito, le cui qualità sono altrimenti poche per raccomandarcelo. Ovviamente dovrebbe essere  espressa così: «Non  hai alcun diritto di rimproverarmi. Come puoi essere stato così stupido da  lasciare tua figlia in una casa dov'è costretta a vivere in costante compagnia  di un giovane? Come sarebbe possibile per un estraneo rispondere della virtù di  una ragazza in circostanze simili?». Qui l'evidente stupidità dell'amico è  solo il riflesso della  stupidità del padre. La riduzione ha eliminato la stupidità del motto di  spirito e contemporaneamente il motto di spirito stesso. Lo stesso elemento « stupidità» non è stato abolito: esso può essere ritrovato in un altro punto  del contesto dopo che la frase è stata riportata al suo significato originale. </p>
						  <p>Ora  possiamo tentare la riduzione del motto di spirito sul cannone. L'ufficiale  avrebbe dovuto dire: «Itzig,  so che tu sei un intelligente uomo d'affari. Ma ti assicuro che è molto stupido  da parte tua non capire che non è possibile comportarsi nell'esercito come ci  si comporta nella vita d'affari, dove ogni persona agisce nel proprio interesse  e contro gli altri. Nella vita militare, la subordinazione e la cooperazione  sono la regola». </p>
						  <p>La  tecnica dei motti di spirito assurdi, che sono stati presi in considerazione  fino ad ora, consiste in realtà nel presentare qualcosa che è stupido e  assurdo, il cui senso consiste nella chiarificazione e nella dimostrazione. </p>
						  <p>Questo  impiego dell'assurdità nella tecnica del motto di spirito ha sempre lo stesso  significato? Qui di seguito abbiamo un altro esempio che ci riconduce ad una  risposta affermativa: </p>
						  <p>Una  volta, mentre veniva applaudito dopo un discorso, Focione si girò verso i suoi  amici e chiese: «Ma  allora, che cosa ho detto di stupido?». </p>
						  <p>La  domanda sembra assurda. Ma di colpo ne scopriamo il significato: «Ma allora, che cosa ho detto che può  essere piaciuto a della  gente così stupida? Dovrei vergognarmi di questi applausi. Se ciò che ho detto  è piaciuto a degli stupidi, non poteva essere molto intelligente di per sé». </p>
						  <p>Tuttavia  altri esempi ci insegnano che l'assurdità viene usata molto spesso nella  tecnica dei motti di spirito senza che il suo scopo sia di dimostrare  l'esistenza  di  un altro assurdo. </p>
						  <p>Un  notissimo professore universitario, che aveva l'abitudine di colorire la sua  materia particolarmente poco attraente con numerosi motti di spirito, ricevette  delle congratulazioni in occasione della nascita del figlio più piccolo, nato  quando egli era già in età avanzata. «Sì», rispose a colui che si  congratulava, «è straordinario davvero quanto possono fare le mani umane». Questa  risposta sembra particolarmente assurda e fuori posto. I bambini, dopo tutto,  sono considerati una benedizione di Dio, in contrasto con il lavoro manuale  degli uomini. Ma ci accade spesso che, dopo tutto, la risposta abbia un  significato, e, in questo caso, un significato osceno. Non si tratta qui del  padre felice che fa lo stupido per dimostrare che qualcos'altro o qualcun altro  è stupido. La risposta apparentemente assurda ci fa un'impressione  sorprendente, e ci confonde, come direbbero gli studiosi. Come abbiamo visto,  essi attribuiscono l'intero effetto di un motto di spirito come questo  all'alternarsi di «stupore e di illuminazione». Cercheremo più oltre di formarci un opinione su questo; per il  momento dobbiamo contentarci di sottolineare il fatto che la tecnica di questo motto di spirito sta nel fatto  che mostra qualcosa di confuso e senza senso. </p>
						  <p>Un  motto di spirito di Lichtenberg occupa un posto particolare fra questi « stupidi» motti di spirito: </p>
						  <p>«Si  chiedeva come mai i gatti abbiano due tagli nella pelle, proprio in  corrispondenza degli occhi». Porsi una domanda su qualcosa che in effetti è  solo una dichiarazione di identità, è indubbiamente una stupidaggine. Questo  ricorda un'esclamazione di Micheles <em>(La femme, </em>1860) che (cito a memoria) si esprime all'incirca così: «Quale  meravigliosa previdenza ha seguito la Natura per ordinare le cose in modo tale  che appena un bambino viene al mondo trova una madre pronta ad occuparsi di  lui!». L'asserzione di Michelet è decisamente una stupidaggine, ma quella di  Lichtenberg è un motto di spirito che si serve della stupidità per uno scopo, e  dietro alla sua frase esiste qualcosa. Ma cosa? Per il momento, dobbiamo  ammetterlo, non si può dare una risposta. </p>
						  <p>8. </p>
						  <p>Abbiamo  ormai potuto rilevare in due gruppi di esempi che il meccanismo del motto di  spirito si serve delle deviazioni dal modo di pensare normale - dello spostamento e  dell'assurdità - come di metodi tecnici per la creazione di una forma  espressiva spiritosa. Senza dubbio è legittimo aspettarsi che altri tipi di  ragionamenti erronei possano servire ad uno scopo simile. Ed infatti è  possibile offrire alcuni esempi di questa specie: </p>
						  <p>Un  signore entrò in una pasticceria e ordinò una torta; ma la riportò subito  indietro e chiese al suo posto un bicchiere di liquore. Lo bevve e fece per andarsene senza pagare. Il  proprietario lo trattenne. «Che cosa vuole?» chiese il cliente.   «Lei   non  ha  pagato   il   liquore».   «Ma   le  ho  dato   la torta  in cambio». «Già, ma la torta lei non l'ha mica pagata!». «Già, ma io <em>non  l'ho mica mangiata!».</em> </p>
						  <p>Anche  questa storiella ha un'apparenza di logicità che, come già sappiamo,  rappresenta la facciata adatta per un ragionamento erroneo. Evidentemente  l'errore sta nell'astuzia del cliente, il quale ha creato un rapporto che non  esisteva tra il gesto di restituire la torta ed il fatto di aver ricevuto un  liquore al suo posto. Infatti l'episodio consta di due procedimenti,  indipendenti l'uno dall'altro per quel che riguardava il venditore e che erano  sostitutivi l'uno dell'altro solo dal punto di vista dell'intenzione  dell'acquirente. Prima egli prese la torta e la restituì, e quindi non doveva  niente per essa; poi prese il liquore, e avrebbe dovuto pagarlo. Potremmo dire  che il cliente ha usato un doppio senso applicandolo al termine di relazione « in cambio di'». Ma sarebbe più giusto dire che, attraverso un doppio senso,  egli ha costruito un  legame che non era realmente valido. (Una simile tecnica dell'assurdo compare se un motto di spirito  cerca di mantenere un rapporto che sembra venire escluso dalle particolari  condizioni implicite nel contenuto. È il caso, per esempio, del coltello di  Lichtenberg, senza lama e senza manico. Lo stesso vale anche per il motto di  spirito riportato da von Falke:  «È questo il posto in cui il duca di Wellington disse quelle parole?». «Si,  è questo; ma non ha mai detto quelle parole».) </p>
						  <p>Tutto  questo ci fornisce l'opportunità di rilevare una cosa importante: siamo  impegnati nella ricerca della tecnica dei motti di spirito come essa appare in  vari esempi e perciò dovremmo essere sicuri che tali esempi da noi scelti sono  realmente dei motti di spirito genuini. Capita, comunque, che in un vasto  numero di esempi ci si chieda se un particolare caso possa essere chiamato  motto di spirito oppure no. Non abbiamo a nostra disposizione un criterio  fintanto che la nostra ricerca non ce ne avrà fornito uno. L'uso linguistico è  poco attendibile e ha esso stesso bisogno di essere esaminato per avere la sua  giustificazione. Nel giungere ad una decisione possiamo basarci soltanto su una  certa «sensazione» che possiamo interpretare come significativa del fatto che  la decisione è presa nel nostro giudizio in accordo con particolari criteri ai  quali la nostra conoscenza non è ancora arrivata. Nel caso dell'ultimo esempio  dovremmo ammettere di non sapere se ci si presenti più come motto di spirito, come un motto di spirito  sofistico, o semplicemente come un sofisma puro e semplice? Il fatto è che non  sappiamo ancora in che cosa consista il carattere essenziale del motto di  spirito. </p>
						  <p>Invece,  l'esempio seguente, che mostra un tipo di ragionamento erroneo che potrebbe  considerarsi complementare al precedente, è senz'altro un motto di spirito. Si  tratta ancora una  volta di  una storiella   su  un  mediatore   di  matrimoni: </p>
						  <p>Lo <em>Schadchen </em>stava difendendo la ragazza che aveva  proposto, dalle proteste del giovanotto. «Non mi piace quella suocera», disse  quest'ultimo, «È una persona stupida ed antipatica». «Ma, dopo tutto, non vi  sposate con la suocera. Ciò che volete è sua figlia». «Sì, ma ella non è più  giovane e non è precisamente una bellezza». «Non importa. Se non è né giovane  né bella, vi sarà sempre più fedele». «E non ha molto denaro». «E chi sta  parlando di denaro? Vi state sposando il denaro forse? Dopo tutto, è una moglie  che cercate». «Ma ha anche la gobba». «Ebbene, che cosa pretendete? Non  deve avere neppure un difetto?». </p>
						  <p>Ciò  di cui realmente si trattava, dunque, era di una ragazza non bella, non  giovane, con una scarsa dote e con una madre fastidiosa, che, in più, era  vittima di una seria deformità: condizioni, queste, non molto invitanti per  contrarre un matrimonio. Il mediatore di matrimoni fu capace di controbattere  annullando l'importanza di questi difetti mano a mano che si presentavano. Egli  potè dunque affermare  che la gobba,  imperdonabile, era il solo difetto della ragazza, e tutti ne hanno uno. </p>
						  <p>Una  volta di più, c'è un'apparenza di logica che è la caratteristica d'ogni sofisma  e che è intesa a nascondere il ragionamento errato. Chiaramente la ragazza  aveva un certo numero di difetti, su alcuni dei quali si poteva sorvolare, ma  uno non era assolutamente accettabile. Insomma, non era sposabile. Il mediatore  si comportò come se ciascun difetto potesse essere eliminato dalle sue  risposte, anche se in effetti ciascuno di essi andava sminuendo sempre di più  il valore della ragazza. Egli insistette intenzionalmente nel trattare ciascun  difetto isolatamente, rifiutando  di riunirli in un tutto. </p>
						  <p>La  stessa omissione è il fulcro di un altro sofisma sul quale si è riso molto, ma  sulla cui natura di motto di spirito è lecito dubitare: </p>
						  <p>A.  prese a prestito una pentola di rame da B. e, dopo averla restituita, fu citato  in giudizio da B. perché la pentola aveva un grosso buco ed era perciò  inservibile. La sua difesa fu:    «Per   prima    cosa  non   ho    mai   avuto   in    prestito  una pentola da B.; in secondo luogo, la  pentola aveva già un buco quando la presi da lui; e terzo, io gli ho restituito la pentola sana». </p>
						  <p>Ciascuna  di queste difese è valida per se stessa, ma, prese insieme, ciascuna esclude  l'altra. A. stava trattando isolatamente quanto doveva essere trattato come un  tutto unico, proprio come il mediatore di matrimoni trattava i difetti della  ragazza. Potremmo anche dire: A. ha messo una «e» dov'era possibile mettere  soltanto un «o - o». </p>
						  <p>Troviamo  un altro sofisma nella seguente storiella sul solito mediatore di matrimoni: </p>
						  <p>L'aspirante  marito si lamentava che la sposa aveva una gamba più corta dell'altra e  zoppicava. Lo <em>Schadchen </em>obietta: «Vi sbagliate. Supponete di  sposare una donna piena di salute, con le gambe sane! Che ci guadagnereste? Non  avreste più un giorno di tranquillità nel timore che cada, si rompa una gamba e  poi sia zoppa per tutta la vita. E pensate anche alle sofferenze,  all'agitazione ed al conto del dottore! Ma se sposate costei, tutto ciò non vi  può accadere. <em>Ormai è cosa fatta»</em>. </p>
						  <p>L'apparenza  di logica è molto vaga in questo caso e nessuno è disposto a preferire una  sfortuna verificatasi di già ad una che è soltanto possibile. L'errore di un simile modo di ragionare  può essere dimostrato più facilmente con un altro esempio, una storia che non  voglio privare completamente del sapore dialettale. </p>
						  <p>Nel  tempio di Cracovia il Gran Rabbino N. era seduto e pregava con i suoi discepoli. Improvvisamente  gettò un grido e, in risposta alle ansiose domande dei discepoli, esclamò: «Proprio in questo momento  il Gran Rabbino L. è morto a Leopoli». La comunità si mise in lutto per il  morto. Nel corso dei giorni immediatamente successivi fu chiesto a tutta la  gente che veniva da Leopoli come fosse morto il Rabbino e che cosa avesse  avuto; ma tutti rispondevano di non saperne niente e che lo avevano lasciato in  ottima salute. Finalmente fu stabilito con certezza che il Rabbino L. a Leopoli  non era morto nel momento in cui, telepaticamente, il Rabbino N. ne aveva  percepita la morte, giacché egli era ancora vivo. Uno straniero prese  l'occasione per canzonare uno dei discepoli del Rabbino di Cracovia  sull'accaduto: «Il  vostro Rabbino ha fatto una figuraccia quella volta che vide morire a Leopoli  il Rabbino L. che sta benissimo ancora oggi». «Questo   non   ha   alcuna    importanza»,   replicò   il   discepolo.   «Si può comunque  dire che il fatto di aver visto da Cracovia a Leopoli è stata in ogni caso una &quot; guardata &quot; fantastica». [Dalla parola Kück del gergo yiddisch, che Freud spiega in  nota nel modo seguente: 1 Kück, dal tedesco <em>gucken. </em>[Gucken equivale a « guardare di  sottecchi».]</p>
						  <p>L'erroneità  del ragionamento comune agli ultimi due esempi è qui apertamente ammessa. Il  valore della fantasia è esaltato eccessivamente in confronto alla realtà; una  possibilità vien quasi considerata uguale ad un evento accaduto. Superare con  lo sguardo la distanza che separa Cracovia e Leopoli sarebbe stata un'impresa  telepatica impressionante se il risultato fosse stato qualcosa di vero. Ma il  discepolo non era interessato a questo. Sarebbe potuto accadere, dopo tutto,  che il Rabbino di Leopoli fosse morto nel momento in cui il Rabbino di Cracovia  ne annunciava la morte; ed il discepolo ha spostato l'attenzione dal fatto per  il quale l'impresa del maestro meritava ammirazione ad un'ammirazione incondizionata per l'impresa  stessa. <em>In magnis  rebus voluisse satis  est</em> (nelle cose grandi è sufficiente la intenzione) esprime un simile punto  di vista. Proprio come in questo esempio, la realtà è trascurata a favore della  possibilità, così in quello precedente il ruffiano suggerisce all'aspirante sposo che la possibilità  di una donna resa zoppa da un incidente dovrebbe essere considerata come una  cosa molto più importante del fatto che essa lo sia attualmente o meno. </p>
						  <p>Questo  gruppo di ragionamenti erronei sofìstici è collegato ad un altro interessante  gruppo nel quale il ragionamento erroneo può essere definito come <em>automatico. </em>Può essere dovuto al caso che tutti gli esempi che darò sono ancora una  volta storielle sullo <em>Schadchen.</em> </p>
						  <p>Uno <em>Schadchen </em>andato a discutere di una ragazza proposta come sposa, aveva portato con sé  un assistente con il compito di appoggiare quanto egli doveva dire. «Essa è  dritta come un albero di pino», disse lo <em>Schadchen. «</em>Come un pino», ripetè l'eco. «E dovreste vedere che occhi!». «Che occhi!» confermò l'eco. «E ha  un'educazione migliore di chiunque altro!». «Che educazione!». «C'è un solo difetto per la verità», ammise il  mediatore, «ha una piccola gobba». «E che gobba!» confermò l'eco ancora una  volta. </p>
						  <p>Le  altre [due] storie sono analoghe ma hanno più sapore. </p>
						  <p>1.  Lo   sposo   fu   sorpreso    molto   sgradevolmente   quando gli fu presentata la sposa, e preso da  una parte il mediatore, bisbigliando, gli fece le sue rimostranze: «Perché mi  avete portato qui?» egli domandò con aria di rimprovero. «È brutta e vecchia, è strabica e ha brutti denti e  occhi cisposi ...». - <em>«</em>Non c'è bisogno che abbassiate la voce», lo  interruppe il mediatore, «è anche sorda». </p>
						  <p><em>2. </em>Lo sposo stava facendo la sua prima  visita alla casa della sposa in compagnia del mediatore, e mentre .stavano aspettando nel  salotto che la famiglia  si facesse vedere, il mediatore rivolse l'attenzione ad un armadio con ante a  vetri nel quale era disposto un bellissimo servizio di piatti d'argento. «Ehi!  Guardate là! Potete vedere da queste cose quanto sia ricca questa gente». «Ma », chiese sospettoso il giovanotto, «non potrebbe essere possibile che tutte  queste belle cose siano state prese a prestito per dare un'impressione di  ricchezza?». «No! Che  idea!» rispose protestando il mediatore. «Chi credete che si possa fidare a  dare qualcosa in prestito a questa gente?». </p>
						  <p>La  stessa cosa accade in tutti e tre i casi. Una persona che ha reagito alla  stessa maniera per diverse volte successivamente ripete lo stesso genere di  commento alla seguente occasione, quando è inopportuno e contrasta con le sue  stesse intenzioni. Quella persona non pensa ad adattare se stessa alle esigenze  della situazione, lasciandosi andare all'automaticità dell'azione abitudinaria.  Cosi nella prima  storiella il «compare» dimentica che è stato portato lì per indurre il  promesso sposo ad accettare la sposa proposta. Fin dall'inizio egli ha  adempiuto al suo compito e ha sottolineato i pregi della sposa ripetendoli uno  ad uno così come venivano presentati e nello stesso modo va avanti  sottolineando la gobba di lei che era stata solo timidamente ammessa, che  avrebbe dovuto invece minimizzare. Il mediatore, nella seconda storia, è così  frastornato dall'enumerazione dei difetti della sposa e dalle sue infermità che  completa la lista con un altro elemento di cui è a conoscenza, sebbene questo  non sia affatto il suo scopo e non vada a suo vantaggio. Nel terzo episodio,  infine, si lascia trasportare talmente dal suo ardore di convincere il  giovanotto della ricchezza della famiglia, che, nel tentativo di trovarne una  conferma, gli scappa detto qualcosa capace di rendere vani tutti gli altri  argomenti. In tutti i casi l'automatismo sconfigge l'artificiosa modificazione  del pensiero e dell'espressione. </p>
						  <p>E  questo   è  facile a   vedersi;    ma  allo  stesso   tempo  può sorgere una  certa confusione quando notiamo che queste tre storielle hanno diritto ad  essere definite «comiche» quanto ad esser citate quali «motti di spirito».  La rivelazione dell'automatismo psichico è una delle tecniche del «comico»,  come avviene in ogni tipo di rivelazione o di autotradimento. Ci troviamo  improvvisamente, a questo punto, di fronte al problema della relazione <em>del </em>motto <em>di </em>spirito con il comico che noi intendevamo evitare (vedi  l'introduzione). Non può darsi che queste storielle siano soltanto <em>comiche, </em>e  non anche <em>spiritose? </em>E la comicità opera qui  con gli stessi metodi del motto di spirito? E, ancora una volta, che cos'è che  costituisce la caratteristica peculiare del motto di spirito? </p>
						  <p>Dobbiamo  tener presente che la tecnica di quest'ultimo gruppo di motti di spirito che  abbiamo esaminato sta tutta nell'esprimere «un ragionamento errato». Ma  dobbiamo ammettere che il loro esame ci porta più verso la confusione che verso  la loro comprensione. Cionondimeno non deve essere abbandonata la nostra  convinzione che una più completa conoscenza delle tecniche <em>dei </em>motti di  spirito ci condurrà ad un risultato tale che possa servire come punto di  partenza per ulteriori scoperte. </p>
						  <p><span style="font-family:'Arial','sans-serif'; font-size:11.0pt; background:aqua; ">9 </p>
						  <p>I prossimi  esempi di motti di spirito, con i quali proseguiremo la nostra ricerca, ci offrono un compito più facile.  Le loro tecniche, in particolare, ci ricordano quanto già sappiamo. </p>
						  <p>Per  prima cosa, un motto di spirito di Lichtenberg: </p>
						  <p>«Gennaio è il mese nel quale presentiamo gli auguri ai nostri amici e gli altri sono i mesi nei quali gli  auguri non si avverano». </p>
						  <p>Poiché  questi motti di spirito si distinguono per la loro finezza più che per la loro  forza comica, e ricorrono a mezzi poco vistosi, cominceremo con il presentarne  un certo numero con lo scopo di intensificare il loro effetto: </p>
						  <p>«La  vita umana è divisa in due parti. Nella prima desideriamo che arrivi la seconda; e nella seconda  vorremmo tornare alla prima». </p>
						  <p>« L'esperienza consiste nello sperimentare ciò che non vorremmo sperimentare». (I  due ultimi esempi sono tratti da Fischer, <em>op. cit., </em>pp.  59 e ss.)</p>
						  <p>Questi  esempi ci ricordano un gruppo del quale abbiamo già trattato e che si distingue  per «l'impiego  molteplice dello stesso materiale». L'ultimo esempio in particolare ci induce  a chiederci perché non lo abbiamo inserito in quel gruppo piuttosto che introdurlo qui in un quadro  diverso. «L'esperienza» è ancora una volta descritta con la parola stessa che  la denomina, proprio come è avvenuto precedentemente per «la gelosia». Io non sarei incline a  discutere molto seriamente questa diversa classificazione. Ma per ciò che  concerne gli altri due  esempi (che hanno una natura simile), credo che ci sia un altro fattore più  significativo e più importante dell'impiego molteplice delle stesse parole ed  in essi, in questo caso, non c'è nulla che sfidi il doppio senso. Vorrei in  particolare porre l'accento sul fatto che qui troviamo nuove e insospettate  unità, relazioni di idee fra l'uno e l'altro, definizioni ricavate  reciprocamente o riferentisi ad un terzo elemento comune. Vorrei definire questo processo col  termine di «unificazione». Chiaramente, esso è analogo alla condensazione con  compressione nelle stesse parole. Così le due parti della vita umana sono  descritte dalla scambievole relazione che scopriamo esistere fra loro: nella  prima desideriamo che arrivi la seconda e nella seconda desideriamo tornare  alla prima. Per essere più precisi, due scambievoli relazioni, davvero simili,  sono state scelte per la rappresentazione. Alla somiglianza delle relazioni  corrisponde qui una somiglianza di parole, che ci possono davvero ricordare il  reinterato impiego dello stesso materiale: «desideriamo ... arrivare» - «desideriamo ...  tornare indietro». Nel motto di spirito di Lichtenberg, Gennaio e i mesi in  contrasto con esso sono caratterizzati da una relazione (ancora una volta  modificata) con un terzo elemento: gli auguri, che vengono fatti nel primo mese  (e solo in quello) e che non si avverano negli altri mesi, Qui è assai chiara  la differenza dal molteplice impiego dello stesso materiale (che si avvicina al  doppio senso). (Per poter dare una definizione migliore di <em>unificazione, </em>mi  servirò di qualcosa di cui ho già parlato — cioè la caratteristica relazione  negativa che esiste tra motti di spirito ed indovinelli, secondo la quale gli uni nascondono ciò che gli  altri rivelano. Molti degli indovinelli creati dal filosofo G. T. Fechner  quando era ormai cieco, sono caratterizzati   da  un  alto grado   di   unificazione,  che   li   rende  particolar mente affascinanti.  Prendiamo, per esempio, la sciarada n. 203  (Dott. Mises,  <em>R&auml;tsebuchlein, </em>4°  ed.,  ampliata,  Lipsia   s.d.): <em>Die  beiden ersten finden ihre Ruhestätte Im Paar der andern, und das Gasze macht ihr  Bette. </em>[I   miei  primi   <em>(Toten,  </em>i  morti)   trovarono  il  luogo del   riposo  nei miei   ultimi  <em>(Gräber,  </em>tombe),    ed   il   mio   totale  <em>(Totengräber,  </em>becchino<em>) </em>fece il  loro, letto.]</p>
						  <p>Non  ci viene detto nulla delle due paia di sillabe che devono essere indovinate,  eccetto la relazione  che le unisce, e per quel che riguarda il tutto, ci viene fornita soltanto la  relazione che esso ha con le prime due paia.</p>
						  <p>Quelli  che seguono sono due esempi di descrizione effettuata attraverso la relazione  con lo stesso terzo elemento, oppure con uno leggermente modificato:</p>
						  <p><em>Die erste Silb hat </em>«<em>Z&auml;hne»</em> <em>und  Haare.</em></p>
						  <p><em>Die zweite Z&auml;hne in den Haaren,</em> </p>
						  <p><em><span style="font-size:11.0pt; background:aqua; ">W</em><em>er auf den Z&auml;hnen nicht hat Haare.</em> </p>
						  <p><em>Vom Ganzen kaufe keine Waren.</em><em><span style="font-family:'Arial','sans-serif'; font-size:11.0pt; ">                                 </em>N.  170</p>
						  <p><span style="font-size:11.0pt; background:aqua; ">[La  prima sillaba ha denti e crine <em>(Ross, </em>cavallo), la seconda ha i denti  nel crine <em>(Kamm, </em>pettine). Chi non ha  il crine sui denti (non sa badare ai suoi interessi) non dovrebbe comprare  merce dal tutto <em>(Rosskamm, </em>commerciante di  cavalli).]</p>
						  <p><em>Die  erste Silbe frisst,</em> </p>
						  <p><em>Die  andere Silbe isst,</em> </p>
						  <p><em>Die  dritte wird gefressen,</em> </p>
						  <p><em>Das  Ganze wird gegessen.</em><em><span style="font-family:'Arial','sans-serif'; font-size:11.0pt; ">                                               </em>N. 168</p>
						  <p>[La  prima sillaba grufola <em>(Sau, </em>scrofa), la seconda sillaba mangia <em>(Er, </em>egli) la terza è trangugiata <em>(Kraut, </em>erbaccia), il totale è mangiato <em>(Sauerkraut). </em>N.B. In  tedesco si usano due verbi differenti ma simili per «mangiare» a seconda che  l'azione sia compiuta da animali ò da esseri umani.]</p>
						  <p>L'esempio  più perfetto di unificazione si può trovare in una sciarada di Schleiermacher  alla quale non si possono negare le caratteristiche del motto di spirito:</p>
						  <p><em>Von der letzten umschlungen</em> </p>
						  <p><em>Schwebt das vollendete Ganze</em> </p>
						  <p><em>Zu den Zwei ersten empor. </em>[Intrecciato   dall'ultima   <em>(strick,  </em>corda),   il   mio  totale  <em>(Galgenstrick, </em>furfante) ondeggia in cima alle mie  prime due <em>(Galgen, </em>forca).]</p>
						  <p>La  grande maggioranza delle sciarade di questo genere non ha il pregio della <em>unificazione. </em>Vale a dire, l'indizio attraverso il quale si deve indovinare una sillaba è  quasi indipendente da quello che mira alla seconda o alla terza, come pure  dall'indicazione che deve condurre alla scoperta del totale.) </p>
						  <p>Ed  ecco un preciso esempio di unificazione che necessità di una spiegazione. </p>
						  <p>Il  poeta francese J. B. Rousseau scrisse <em>un'Ode alla Posterità. </em>Voltaire  non era dell'idea che il poema meritasse di sopravvivere, ed osservò  scherzosamente: «Questo poema non arriverà a destinazione». (Fischer, <em>Op. Cit., </em>p. 123.)</p>
						  <p>Quest'ultimo  esempio sposta l'attenzione sul fatto che in assoluto è soprattutto  l'unificazione quella che troviamo alla base della <em>risposta arguta. </em>Infatti  la risposta arguta consiste nel passare prontamente dalla difesa all'attacco, nel  «ripagare uno con la stessa moneta» o nel «fare botta e risposta» - il che  significa stabilire un'inattesa unità tra attacco e contrattacco. Per esempio: </p>
						  <p>«Un  oste aveva un patereccio sul dito ed il fornaio gli disse: &quot;Deve esserti  venuto perché hai messo il dito nella birra &quot;. &quot; Non è stato questo &quot;, rispose l'oste, &quot; mi è entrato un pezzetto del tuo pane sotto l'unghia&quot;».<sup> </sup> (K. &Uuml;berhorst, <em>Das Komische, </em>vol.  2°, Lipsia, 1900.)</p>
						  <p>«S.  A. Serenissima [il duca Carlo di Wurttemberg] stava compiendo un viaggio  attraverso le province e tra la folla notò un uomo che presentava una  sorprendente somiglianza con la sua augusta persona. Gli si avvicinò e chiese: &quot; Vostra madre è mai  stata a servizio a palazzo?&quot;. &quot;No Altezza, ci fu  mio padre&quot;». </p>
						  <p>Il  duca Carlo di Wurttemberg durante una passeggiata a cavallo incontrò per caso  un tintore impegnato nel suo lavoro. Indicando il cavallo grigio che stava  cavalcando, il duca chiese: &quot;Potete tingerlo di azzurro?&quot;. &quot;Sì, certo  Altezza&quot;, fu la risposta, &quot;se può resistere alla bollitura&quot;» <sup>(</sup>Fischer, <em>op. cit., </em>p.  107).</p>
						  <p>In  questa eccellente <em>botta e risposta, </em>in cui una domanda assurda incontra  nella risposta una condizione ugualmente priva di senso, entra in azione un  altro fattore tecnico che sarebbe mancato se il tintore avesse risposto: «No,  Altezza, temo che il cavallo non resisterebbe alla bollitura». </p>
						  <p>L'unificazione  ha a sua disposizione un altro strumento tecnico di particolare interesse: il legare  insieme parti diverse con la congiunzione «e». Se le parti sono unite insieme  in questo modo, questo  significa che sono in stretta connessione: non possiamo evitare di capire  questo. Per esempio, quando Heine, parlando della città di Göttingen nel <em>Harzreise, </em>osserva: «Parlando in  generale, gli abitanti di Gòttingen  si dividono in studenti, professori, filistei ed asini», noi prendiamo questa  classificazione proprio nel senso indicato da Heine in un'aggiunta alla frase:  «E queste quattro classi sono tut-t'altro che rigorosamente divise». O, ancora, quando egli parla  della scuola in cui dovette imparare «tanto latino, bastone e geografia»,  questa serie, che è resa persino più chiara dalla posizione della parola «bastone»  posta fra le due  materia di studio, ci dice che l'inequivocabile punto di vista degli scolari  sul bastone si estendeva certamente anche al latino e alla geografia. Fra gli  esempi portati da Lipps di <em>enumerazione scherzosa {coordinazione), </em>troviamo i seguenti versi  citati perché molto vicini alla frase di Heine «studenti, professori, filistei  ed asini»: </p>
						  <p>Mit einer Gabel und mit Müh </p>
						  <p>Zog ihn die  Mutter aus der Brüh <em>.</em></p>
						  <p>[«Con una forchetta e con molta fatica </p>
						  <p>sua madre lo tirò fuori dallo  stufato».  (Lipps, <em>op. cit., </em>p.  177.) </p>
						  <p>È  come se (commenta Lipps), la Müh [fatica] fosse uno strumento come  la forchetta. Noi sentiamo, comunque, che questi versi, sebbene siano molto  comici, sono lontani dall'essere un motto di spirito. Potremo riprendere questi  esempi più tardi, quando non avremo più bisogno di risolvere il problema della  relazione tra la comicità ed il motto di spirito, </p>
						  <p>Abbiamo  osservato nell'esempio del duca e del tintore che sarebbe risultato un motto di  spirito mediante unificazione se il tintore avesse risposto: «<em>No, </em>temo  che il cavallo non resisterebbe alla bollitura». Ma la sua risposta fu: «Sì,  Altezza, se può resistere alla bollitura». La sostituzione dell'appropriato « no» con un «sì» costituisce un nuovo metodo tecnico di motto di spirito,  l'uso del quale può essere ritrovato in alcuni altri esempi. </p>
						  <p>Un  motto di spirito simile a quello che abbiamo già menzionato  (Fischer, <em>op. cit., </em>pp.  107 ss) è più semplice: </p>
						  <p>«Federico il Grande sentì parlare di un predicatore in Slesia che aveva fama di  essere in contatto con gli spiriti. Lo mandò a chiamare e Io ricevette con questa  domanda: &quot;Puoi  evocare gli spiriti?&quot;. La risposta fu: &quot;Ai vostri ordini, Maestà. Ma non vengono&quot;». È ovvio qui, che il metodo usato nel motto  di spirito sta tutto nel fatto di sostituire la sola risposta possibile «no»  con il suo contrario. Per effettuare questa sostituzione è stato necessario  aggiungere un «ma» ad un «sì»; così «sì» e «ma» hanno un significato equivalente a «no».  Questa <em>rappresentazione per opposti, </em>come noi la chiameremo, serve in  vario modo al meccanismo del motto di spirito. Nei due esempi che seguono ciò  apparirà ancora più chiaro: </p>
						  <p>«Questa signora rassomiglia alla Venere di Milo per molti aspetti: anche lei è  straordinariamente vecchia, come quella non ha denti, ed ha chiazze bianche  sulla superficie giallastra  del corpo», scrive Heine. </p>
						  <p>Qui  abbiamo la rappresentazione della bruttezza attraverso un paragone con qualcosa  che è bellissimo. È ben vero che questi paragoni sono possibili soltanto quando  si tratta di qualità espresse in termini che hanno un doppio senso o in importanti dettagli.  Quest'ultima caratteristica si riferisce al nostro secondo esempio, <em>Il  Grande Spirito, </em>di Lichtenberg: </p>
						  <p>«Riuniva in sé le caratteristiche dei grandi uomini. Teneva la testa di traverso  come Alessandro; doveva sempre portare un parrucchino come Cesare; poteva bere  litri di caffè come Leibniz; e una volta che si era accomodato nella sua  poltrona, si dimenticava di mangiare e di bere come Newton, e, come lui,  occorreva svegliarlo; portava la parrucca come il Dr. Johnson e lasciava sempre  sbottonato l'ultimo bottone dei calzoni, proprio come Cervantes». </p>
						  <p>Von  Falke riportò da un  viaggio in Irlanda un esempio particolarmente brillante di rappresentazione per  opposti, un esempio nel quale non si fa alcun uso di parole con doppio senso.  La scena era una mostra di opere di cera (come potrebbe essere il museo di  Madame Tussaud). Una guida stava accompagnando una compagnia di visitatori  composta da persone giovani e anziane e, passando da una figura all'altra  spiegava: «Questo è il Duca di Wellington ed il suo cavallo». Allora una  giovane donna domandò: «Qual è il Duca di Wellington e quale il suo cavallo? ». <em>«</em>Quello che vuoi tu, piccola», fu la risposta. «Tu hai pagato il  biglietto e hai il diritto di scegliere». </p>
						  <p>La  riduzione di questo motto di spirito irlandese sarebbe: «Che vergogna! Con  quale coraggio osano esporre in pubblico queste statue di cera! Uno non può  neanche distinguere chi  sia il cavallo e chi il cavaliere! (Esagerazione faceta). Ma guarda un po' per che cosa si deve  buttare il denaro!». Questa esclamazione indignata, nata da un piccolo  incidente, viene ulteriormente drammatizzata. Al posto del pubblico in  generale, compare una giovane signora, e alla figura del cavaliere si attribuisce una identità  precisa: deve essere il Duca di    Wellington,   tanto  popolare   in   Irlanda    Ma   l'impudenza del proprietario o della guida, che spilla denaro alla  gente e non offre nulla in cambio, è rappresentata dall'opposto - da un  discorso in cui egli si vanta di essere un eccellente uomo d'affari, che non ha nessuna  preoccupazione maggiore di quella di salvaguardare i diritti che il pubblico ha  acquistato con il pagamento. Ed ora possiamo vedere che la tecnica di questo  motto di spirito non è delle più semplici. Per quanto riguarda il fatto che  permette all'imbroglione di insistere sulla sua coscienziosità, si può parlare  di un caso di rappresentazione per opposti; ma per il fatto che egli ottiene  questo scopo quando gli viene richiesto qualcosa di molto diverso - tanto da  rispondere con la rispettabilità dei suoi affari quando ci si aspettava da lui  l'identificazione di una figura - si tratta di un esempio di spostamento. La  tecnica del motto di spirito sta nella combinazione dei due mezzi. </p>
						  <p>Non  c'è una grande differenza tra quest'esempio ed un piccolo gruppo che comprende  quelli che possono essere definiti motti di spirito «esagerati». In essi il « sì» che andrebbe bene nella riduzione è sostituito da un «no», che,  tuttavia, a causa del suo contenuto, ha la forza di un «sì» rafforzato, e viceversa. Una negazione  è il sostituto di un'affermazione <em>esagerata. </em>Questo succede, ad esempio, nell'epigramma di Lessing (Si  tratta dell'imitazione d'un epigramma della <em>Antologia Palatina.)</em> : </p>
						  <p>Die gute Galathee! Man sagt, sie schwörz ihr Haar;</p>
						  <p>Da dodi ihr Haar schon  schwarz, als sie es kaufte, war.</p>
						  <p>[«La buona Galatea tinge di nero i suoi capelli, si è  pensato; ma no! </p>
						  <p>I suoi  capelli erano già neri quando se li è comprati».]</p>
						  <p>Oppure  la maliziosa pseudo-difesa della filosofia fatta da Lichtenberg: «Ci sono più  cose in cielo ed in terra di quanto non si sogni nella vostra filosofia»,  aveva detto sprezzantemente il Principe Amleto. Lichtenberg sapeva che questa condanna non era  abbastanza severa, perché non teneva conto di tutte le obiezioni che si possono  fare alla filosofia. Perciò aggiunse ciò che era stato tralasciato: «Ma nella  filosofia c'è anche molto che non si può trovare né in cielo né in terra». La  sua aggiunta, è vero, rende più evidente il modo in cui la filosofia ci  compensa per le insufficienze di cui l'accusa Amleto. Ma questa compensazione  implica un'altra e più grave accusa. </p>
						  <p>Due  motti di spirito ebrei, anche se piuttosto volgari, sono anche più chiari, in  quanto privi di qualunque traccia di spostamento. </p>
						  <p>«Due ebrei parlavano di bagni. &quot;Io faccio il bagno ogni  anno &quot;, disse uno  di loro, &quot;che ne  abbia bisogno o meno &quot;». È ovvio che il fatto di insistere con vanagloria sulla sua pulizia serve  solo a rivelare che è molto sporco. </p>
						  <p>«Un  ebreo notò i resti di un po' di cibo nella barba di un altro. &quot;Posso dirvi che cosa avete mangiato ieri&quot;. &quot;Bene, ditemelo&quot;. &quot;Allora,  lenticchie&quot;. &quot;Sbagliato: le ho  mangiate l'altro ieri! &quot;». </p>
						  <p>L'esempio  seguente è un eccellente motto di spirito <em>con esagerazione, </em>che si può facilmente  far risalire alla rappresentazione per opposti: </p>
						  <p>Il  re accettò di visitare una clinica chirurgica ed andò dal professore mentre questi stava amputando una  gamba. Egli accompagnò tutte le fasi dell'operazione con alte espressioni della  sua regale soddisfazione: «Bravo! bravo! mio caro professore!». Finita  l'operazione il professore gli si avvicinò e gli chiese con un profondo inchino:  «Vostra Maestà ordina che io amputi anche l'altra gamba?». </p>
						  <p>Certamente  i pensieri del professore durante l'ascolto delle frasi entusiaste del re non  avrebbero potuto essere espressi nella loro forma reale: «Sembra che io tagli  la gamba malata del poveretto per ordine regale e solo per la soddisfazione del  re. Dopotutto io ho effettivamente altre ragioni per operare». Ma poi egli va  dal re e dice: «Non ho altre ragioni per effettuare una seconda operazione,  tranne un ordine di Vostra Maestà. L'approvazione di cui mi avete onorato mi ha  reso così felice che aspetto soltanto un cenno di Vostra Maestà per amputare  anche la gamba sana». In questo modo egli riesce a farsi capire dicendo  esattamente il contrario di ciò che pensa sia meglio tenersi per sé. Questo  contrario è <em>un'esagerazione </em>cui nessuno può credere. </p>
						  <p>Come  dimostra quest'esempio, la rappresentazione attraverso un opposto è uno  strumento della tecnica del motto di spirito, che viene frequentemente usato ed  ha un effetto notevole. Ma c'è qualcos'altro che non dobbiamo tralasciare: vale a dire che questa tecnica non è una  tecnica peculiare del motto di spirito. Quando Marc'Antonio, dopo aver parlato  a lungo nel foro ed aver rovesciato l'atteggiamento emozionale degli  ascoltatori raccolti attorno al corpo di Cesare, esclama ancora una volta: </p>
						  <p>Perché  Bruto è un uomo d'onore ...* </p>
						  <p>egli  sa che ora la gente reagirà gridando il vero significato delle parole: </p>
						  <p>Erano  traditori:   altro che uomini d'onore! </p>
						  <p>Ora,  quando Simplicissimus  descrive una collezione di incredibili atti di  brutalità e di cinismo come espressione del «sentimento umano», siamo di  fronte ancora una volta ad una rappresentazione attraverso l'opposto. Ma noi  chiamiamo questo <em>ironia </em>e non più motto di spirito. La sola tecnica che  caratterizza l'ironia è la rappresentazione per opposti. Per di più noi  leggiamo e sentiamo citati i «motti di spirito <em>ironici»</em>. Dunque, non  si può dubitare più a lungo: la sola tecnica non è sufficiente a caratterizzare  la natura del motto di spirito. Si richiede qualcosa di più che non abbiamo  ancora scoperto. Ma, d'altra parte, rimane ancora un fatto certo e cioè che, se  noi distruggiamo la tecnica del motto di spirito, questo scompare. Per ora  possiamo trovare qualche difficoltà nel capire come si possano conciliare  questi due punti fissi a cui siamo arrivati nello spiegare i motti di spirito. </p>
						  <p>Se  la rappresentazione per opposti è uno degli strumento tecnici dei motti di  spirito, ci possiamo aspettare che i motti di spirito si possano avvalere anche  della tecnica contraria - la rappresentazione attraverso qualcosa di simile o  di analogo. Un'ulteriore ricerca della nostra inchiesta ci mostrerà infatti che  questa è la tecnica di un nuovo, ampio gruppo di motti di spirito concettuali.  Definiremo molto più appropriamente  questa tecnica se, al posto di rappresentazione attraverso qualcosa di analogo,  diremo piuttosto attraverso qualcosa di «o-mogeneo» o «connesso».  Cominciamo, dunque, da quest'ultima   caratteristica  ed  illustriamola   subito con  un  esempio.</p>
						  <p>Ecco  un aneddoto americano. </p>
						  <p>Due  uomini d'affari non molto scrupolosi, a forza di imprese rischiosissime, erano  riusciti ad accumulare una grossa fortuna e stavano quindi facendo grandi sforzi per entrare nella  buona società. Un metodo che sembrò loro eccellente fu di  farsi fare il proprio ritratto dal più celebre e caro artista della  città, i cui dipinti venivano tenuti in altissima considerazione. Le preziose  tele furono esposte per la prima volta ad un gran ricevimento, ed i due  anfitrioni portarono il più influente conoscitore e critico d'arte vicino al  muro sul quale i ritratti erano appesi, l'uno a fianco all'altro, per  strappargli un giudizio ammirato. Egli studiò a lungo i lavori, quindi,  scuotendo la testa come se ci fosse qualcosa che gli sfuggiva, indicò lo spazio  tra i dipinti e chiese tranquillamente:    «Ma dov'è il Redentore?». </p>
						  <p>Il  significato di questa osservazione è chiaro. Si tratta ancora una volta della  rappresentazione di qualcosa che non può essere espressa direttamente. Come  avviene questa <em>rappresentazione indiretta} </em>Partendo dalla rappresentazione nel motto di  spirito, noi ripercorriamo il sentiero all'indietro attraverso una serie di  associazioni e deduzioni facilmente stabilite. Possiamo indovinare dalla  domanda <em>«</em>ma dov'è il Redentore?»<em> </em>che l'immagine dei due quadri ne ha ricordato  all'interlocutore una analoga, familiare a lui come a noi, che comunque,  includeva un elemento che qui mancava - il dipinto del Salvatore fra altre  figure. C'è una sola  simile situazione: Cristo fra i due ladroni. L'elemento che manca è evocato dal  motto di spirito. L'analogia sta nei quadri, appesi alla destra e alla sinistra  del Redentore, che il motto di spirito sfiora; e consiste soltanto nel fatto che i quadri  appesi alle pareti sono quadri di ladroni. Ciò che il critico voleva dire ma  non ha potuto dire era: «Siete una coppia di furfanti»<em>; o, </em>più chiaramente: «Che me ne importa dei vostri quadri?  Voi siete una coppia di furfanti - lo so bene!». E finì con il dirlo  servendosi di qualche associazione di idea e di qualche deduzione, nella  maniera che noi abbiamo definita come <em>allusione. </em>Ricordiamo subito dove  abbiamo già incontrato l'allusione: connessa con il doppio senso. Quando due significati  sono insiti in una parola ed uno di essi è tanto più frequente e normale che ci  viene subito in mente, mentre l'altro è meno usato e perciò meno evidente,  abbiamo stabilito di parlare di <em>doppio senso con allusione. </em>Nel complesso degli  esempi che abbiamo già esaminato, abbiamo notato che la tecnica non è semplice,  ed ora capiamo che <em>l'allusione </em>è il fattore che li complica. (Vedi per  esempio il motto di spirito con inversione sulla moglie che si era adagiata un  po' e così aveva potuto guadagnare molto, o il motto di spirito per controsenso  sull'uomo che replica alle congratulazioni per la nascita del suo ultimo figlio  dicendo che è incredibile quante cose possano fare le «mani» umane). </p>
						  <p>Nell'aneddoto  americano ci troviamo davanti ad un'allusione senza alcun doppio senso, e  vediamo che la sua caratteristica consiste nel sostituire una cosa con  un'altra, che sia collegata con la prima in connessione concettuale. È facile  intuire che la connessione utilizzabile è di diversi tipi. Per non perderci in  una massa di dettagli discuteremo soltanto delle varianti più importanti, e  servendoci solo di pochi esempi. La connessione usata per la sostituzione  potrebbe essere soltanto una omofonia, così che questa sottospecie diventa  analoga ai <em>puns </em>fra i motti di spiritò verbali. Qui, comunque, non c'è  omofonia tra due -parole,  ma fra due frasi, fra due espressioni caratteristiche, e così di seguito. </p>
						  <p>Per  esempio, Lichtenberg ha coniato la frase: «Nuove sorgenti curano bene», che  subito ci ricorda il proverbio: «Nuove ramazze puliscono meglio». Le due  frasi hanno in comune la prima parola e mezza e l'ultima, come pure l'intera  struttura della frase.  [In tedesco le prime sillabe di «sorgenti» <em>(Bäder) </em>e di «ramazze» <em>(Besen) </em>hanno un suono simile; e nel proverbio tedesco l'ultima  parola è «bene» <em>(gut).]</em></p>
						  <p>E  non v'è dubbio che l'espressione sia venuta in mente all'arguto filosofo come  un'imitazione del familiare proverbio. Dunque la frase di Lichtenberg diventa  un'allusione al proverbio. Per mezzo di quest'allusione viene suggerito  qualcosa che non è detto esplicitamente - in questo caso, che qualcos'altro sia  responsabile degli effetti prodotti dalle sorgenti oltre alle invariabili  caratteristiche delle sorgenti termali. </p>
						  <p>Una  soluzione tecnica analoga si applica ad un'altra arguzia <em>(Scherz) </em>o  motto di spirito <em>(Witz) </em>di Lichtenberg: «Una ragazza di appena  dodici <em>Moden </em>(mode) di età». Che  richiama per assonanza «dodici <em>Monden </em>(lune) », mesi, ed originariamente potrebbe essere stato un lapsus della penna al  posto di quest'ultima, che è un'espressione permessa in poesia. Ma ha anche  senso usare come metodo per determinare l'età della, donna i cambiamenti della moda, invece di quelli della luna. </p>
						  <p>Il  legame può anche consistere nella somiglianza, eccezion fatta per una «leggera  modifica». Così anche questa tecnica è parallela alla tecnica verbale.  Entrambi i tipi di motti di spirito causano presso a poco lo stesso effetto, ma  è più facile distinguerli l'uno dall'altro se si prende in considerazione il  meccanismo del motto di spirito. Ed ecco un esempio di motto di spirito o di <em>pun </em>di questo tipo. </p>
						  <p>Marie Wilt era una grande cantante,  famosa per l'estensione ...non soltanto della sua voce.  Conobbe l'umiliazione di veder applicato alla sua figura deforme un gioco di  parole basato sul noto romanzo di Giulio Verne «il giro della Wilt (in tedesco  «mondo» si dice <em>Welt) </em>in 80 giorni». </p>
						  <p>Oppure: <em>Every fathom a queen </em>- in ogni  bracciata del suo corpo una regina - modifica della nota frase di Shakespeare <em>Every  inch a king </em>- per ogni pollice del suo corpo era un re - re in ogni pollice del suo  corpo, (re da capo a piedi). L'allusione a questa citazione fu fatta a  proposito di una aristocratica grassa fuori misura. Non si potrebbero fare  obiezioni se qualcuno preferisse includere questo motto di spirito  tra    quelli  con   «condensazione  con    modificazione». </p>
						  <p>Un  amico disse di qualcuno che aveva dei propositi elevati ma si ostinava a voler  raggiungere la sua meta: «Er hat ein Ideal vor dem Kopf» [ «Ha un ideale davanti agli occhi» ]. La frase corrente è: <em>Ein Brett von dem Kopf haben </em>(lettera-mente, «avere  un asse davanti alla testa, avere i paraocchi, essere ottuso»). La modifica allude a  questa frase e si serve del suo significato per i propri scopi. In questo caso  ancora una volta, la tecnica può essere definita come <em>condensazione con modifica.</em> </p>
						  <p><span style="font-size:11.0pt; background:aqua; ">È quasi impossibile fare una distinzione tra «allusione per mezzo della modifica » e «condensazione con sostituzione», se la modifica è limitata al  cambiamento delle lettere. Per esempio: «Dichteritis» (parola inesistente,  che può essere tradotta «autorite» - da «Dichters » [un autore]). L'allusione al funesto contagio della «Diphteritis (difterite)» prospetta come un altro pericolo pubblico anche  la mania di scrivere dei dilettanti. </p>
						  <p>Le  particelle negative creano delle allusioni molto chiare, rese possibili grazie  ad una leggera modifica: </p>
						  <p>«Mio caro co/rreligionario Spinoza», dice Heine. «Noi, per <em>dis</em>grazia di Dio, braccianti a giornata,  servi, negri,  contadini...» è il modo in cui Lichtenberg inizia un manifesto (con il quale  non va molto più in là) fatto tutto di questi sfortunati - che certamente hanno  più diritto a questo titolo di quanto non ne abbiano re e principi alla formula  immodificata. </p>
						  <p>Infine,  un altro tipo di allusione è <em>l'omissione, </em>che può essere paragonata alla condensazione senza  formazione di un sostituto. In realtà, in ogni allusione qualcosa viene  omesso, cioè il corso del pensiero che porta all'allusione. Il che dipende  soltanto dal fatto se la cosa più ovvia sia il vuoto nelle parole  dell'allusione o il sostituto che riempie parzialmente il vuoto. Così una serie  di esempi ci riporterebbe da un'evidente omissione ad un'allusione vera e  propria. Un'omissione senza una sostituzione è evidente nel seguente esempio. </p>
						  <p>Un  giornalista arguto e combattivo vive a Vienna; le sue pungenti critiche lo  avevano portato più d'una volta ad essere fisicamente maltrattato da chi era  oggetto delle sue invettive. Una volta, mentre veniva discusso un nuovo  misfatto di uno dei suoi abituali nemici; qualcuno esclamò: «Se X. lo viene a sapere, si prenderà di  nuovo qualche ceffone». [X.  indica  qui   Karl  Kraus] </p>
						  <p> La tecnica di questo motto di spirito, per  prima cosa, si fonda sullo stupore per la sua apparente assurdità, giacché non  riusciamo a capire come qualche ceffone possa essere l'immediata conseguenza  dell'aver udito qualcosa. L'assurdità scompare se noi inseriamo nel vuoto: « Egli scriverà un articolo talmente sarcastico su quell'uomo che ... ecc.».  Un'allusione per mezzo di un'omissione, combinata con un controsenso, sono  perciò gli strumenti tecnici usati in questo motto di spirito. </p>
						  <p>Heine  dice: «Quel tizio si loda tanto da far salire il prezzo dei deodoranti». Qui la lacuna è abbastanza  facilmente colmata. La parte omessa viene sostituita da una deduzione, la quale  riporta all'omissione, con un riferimento allusivo ad un noto detto  tedesco:  «La lode di se stesso puzza». </p>
						  <p>E  adesso, ancora una volta, due Ebrei fuori dai bagni pubblici. Uno dei due rileva: «Ecco. Un altro anno se  ne è andato!». </p>
						  <p>Questi  esempi ci tolgono ogni dubbio sul fatto che qui l'omissione è parte integrante  dell'allusione. </p>
						  <p>C'è  ancora una notevole lacuna nel nostro prossimo esempio, sebbene si tratti di un  genuino e corretto motto di spirito con allusione. Dopo un carnevale d'artisti,  a Vienna, fu fatto circolare un libello scherzoso nel quale, tra gli altri, era  anche il seguente epigramma: </p>
						  <p>Una  moglie è come un ombrello. Prima o poi si prende il taxi. </p>
						  <p>Un  ombrello non protegge abbastanza dalla pioggia. Quel «prima o poi» può  significare soltanto «se piove molto», e il taxi è un veicolo pubblico. Ma  giacché qui si parla soltanto della <em>forma </em>della similitudine, noi  rimanderemo l'esame più  dettagliato del motto di spirito a più tardi. Il <em>Bäder von Lucca </em>di  Heine  contiene un vero vespaio di  pungenti allusioni e fa uso in modo magistrale di questa forma di motto di  spirito con scopi polemici (contro il conte Platen). Molto presto il lettore può arguire di che cosa  si tratta, vi sono accenti di un particolare tema, del tutto inadatti alla  rappresentazione diretta, tramite delle allusioni al materiale della più varia  specie, - per esempio, nelle trasformazioni verbali di Hirsch-Hyacinth: «Tu sei troppo grosso  ed io troppo sottile; tu hai molta immaginazione ed io ho maggior senso degli  affari; io sono un pratico e tu sei un <em>diarretico; </em>in breve, siamo completamente agli <em>antipodi»</em>. - «Venere <em>Urinia»</em> - «La grossa Gudel (allusione a una ricca dama  amburghese con questo nome) von <em>Dreck</em>wall(Dreck = escremento)» di Amburgo e così via. Poi gli  eventi descritti dall'autore si presentano in un modo che a prima vista  sembrerebbero testimoniare solo la sua petulanza maliziosa ma che presto  rivelano la loro relazione con uno scopo polemico ed allo stesso tempo ci si  presentano come <em>allusioni. </em>Alla fine esplode l'attacco contro Platen, e di qui in poi le allusioni al  tema dell'amore del conte per gli uomini (con il quale ci siamo già  familiarizzati) sgorga e si spande in ogni frase dell'attacco di Heine sul  talento ed il carattere del suo antagonista. Per esempio: </p>
						  <p>Anche se le Muse non gli sono benevole, egli tiene  il Genio della Parola in suo potere, o, comunque, sa come usargli violenza.  Infatti non gode dell'amore  spontaneo di quel Genio, e perciò deve inseguirlo incessantemente: inoltre sa  catturare solo le forme esteriori, che, nonostante la loro adorabile rotondità,  non parlano mai con nobili suoni... </p>
						  <p>[...] È come lo struzzo che crede di essere ben nascosto  se infila la testa nella sabbia, in modo che si possa vedere solo il suo culo.  Il nostro uccello esaltato avrebbe fatto meglio a nascondere il deretano nella  sabbia ed a mostrarci la testa. </p>
						  <p>Forse  l'allusione è il metodo più comune e duttile per la creazione dei motti di  spirito, ed è alla base della maggior parte dei motti di spirito di breve  durata, con i quali siamo abituati ad intessere le nostre conversazioni, e che  non avrebbero senso, una volta estirpati dal loro suolo naturale e presi isolatamente.  Ma questo ci ricorda proprio, una volta di più, il fatto che ci ha confuso le  idee nel nostro studio della tecnica del motto di spirito. Un'allusione, di per  sé, non costituisce un motto di spirito. Ci sono allusioni costruite in modo  corretto che non contengono quel carattere. Solo le allusioni che Io posseggono possono essere  definite dei motti di spirito. Di modo che il criterio del motto di spirito, che abbiamo cercato  di scoprire attraverso la loro tecnica, ci sfugge ancora una volta. </p>
						  <p>Ho  definito occasionalmente l'allusione come una <em>rappresentazione indiretta; </em>ed ora possiamo  osservare che i vari tipi di allusioni, insieme alla rappresentazione per  opposti ed alle altre tecniche che abbiamo citato, possono essere riuniti in un  grande, unico gruppo, per il quale il termine più completo sarebbe quello di <em>rappresentazione  indiretta. Ragionamento errato, unificazione </em>- questi sono anche i titoli sotto i quali possiamo  classificare quelle tecniche dei motti di spirito concettuali di cui siamo  venuti a conoscenza. </p>
						  <p>Se  esaminiamo più a fondo il nostro materiale, ci sembra di individuare una nuova  sotto-specie di rappresentazione indiretta, che ha delle caratteristiche ben precise, ma di cui sono  stati forniti pochi esempi. Si tratta della rappresentazione attraverso  qualcosa di piccolo o di molto piccolo, che risponde al compito di dare piena  espressione ad un'intera caratteristica per mezzo di un piccolo dettaglio.  Questo gruppo può essere classificato come <em>allusione, </em>se pensiamo che questa piccolezza è in  relazione a quanto deve essere rappresentato, e può essere visto come sua  derivazione. Per esempio: </p>
						  <p>Un Ebreo della Galizia stava  viaggiando su un treno. Si era sistemato comodamente, si era sbottonato la  giacca e aveva poggiato i piedi sopra il sedile. Proprio in quel momento un  signore vestito modernamente entrò nello scompartimento. L'Ebreo si tirò su e  prese una posizione più corretta. L'estraneo prese a sfogliare le pagine di  un'agenda, fece qualche calcolo, rifletté per un momento e poi improvvisamente  chiese all'Ebreo: <em>«</em>Mi scusi, quando è Yom Kippur (il Giorno della  Espiazione)?». «Oh»,  disse l'Ebreo e mise di nuovo i piedi sul sedile prima di rispondere. </p>
						  <p>Non  si può negare che questa rappresentazione attraverso qualcosa di piccolo sia in  relazione con la <em>tendenza al risparmio </em>che dobbiamo considerare, in  seguito alla nostra ricerca, il fondo comune della tecnica verbale. </p>
						  <p>Ecco  un esempio molto simile: </p>
						  <p>Un  dottore a cui era stato chiesto di assistere una baronessa durante il parto,  annunciò che il momento non era ancora giunto e propose al barone di fare  nell'attesa una partita a carte nella stanza vicina. Dopo un po' un grido di dolore della  baronessa giunse alle orecchie dei due uomini: «<em>Ah, mon Dieu, que je souffre»</em>. Il maritò balzò in piedi, ma il dottore gli fece segno  di sedersi: «Non è niente. Andiamo avanti con il gioco!». Popò dopo giunsero altre grida  da parte della donna incinta: «<em>Mein Gott, mein Gott, </em>che terribili  dolori!» «Non andate professore?», chiese il barone. «No, no. Non è ancora  tempo». Alla fine dalla porta vicina venne un inconfondibile grido «Aa-ee, Aa-ee, Aa-ee!». Il dottore gettò le carte ed esclamò:  «<em>Adesso </em>è ora». </p>
						  <p>Questa  divertente storiella mostra due cose: come il dolore faccia anche trapelare la  sua natura primitiva attraverso tutte le stratificazioni dell'educazione, e  come una decisione importante possa essere presa nel modo giusto sulla base di  un elemento apparentemente insignificante. </p>
						  <p><span style="font-size:9.0pt; background:aqua; ">12. </p>
						  <p>C'è  un altro tipo di rappresentazione indiretta usata nei motti di spirito, vale a  dire la <em>similitudine. </em>L'abbiamo tenuta da parte tanto a lungo perché il  fatto di prenderla in considerazione ci mette di fronte a nuove difficoltà, o  rende particolarmente evidenti difficoltà che abbiamo già incontrato in altri contesti.  Abbiamo già ammesso che in taluni degli esempi esaminati non siamo stati capaci  di eliminare il dubbio sul fatto se essi dovessero venire considerati dei motti  di spirito o meno; ed in questa incertezza abbiamo trovato che i fondamenti  della nostra ricerca sono stati seriamente messi in dubbio. Mi rendo conto di  questa incertezza molto più profondamente e frequentemente nei motti di spirito  fondati su una similitudine. Esiste una sensazione - e probabilmente questo  vale per molte altre persone nelle mie stesse condizioni - che mi dice «questo è un  motto di spirito, posso definirlo un motto di spirito», anche prima che la  natura essenziale e nascosta del motto di spirito sia stata scoperta. Questa  sensazione mi lascia incerto molto spesso, nel caso dei paragoni spiritosi. Se,  tanto per cominciare, io affermo con sicurezza che una similitudine è un motto  di spirito, dopo un momento mi sembra di notare che il piacere che esso mi dà è  di una qualità diversa da quella che generalmente mi viene da un motto di spirito. Ed il fatto  che le analogie scherzose provochino molto   spesso  l'esplodere  delle   risate che  segnala  un buon motto di spirito, non mi permette di risolvere il  dubbio nel solito modo - limitandomi agli esempi migliori e più efficaci della  specie. </p>
						  <p>È  facile dimostrare che ci sono esempi decisamente graziosi ed efficaci di  paragoni che al limite non ci colpiscono come motti di spirito. La bella  similitudine tra la tenerezza del diario di Ottilia ed il filo rosso della  marina inglese è una di questi. E non posso trattenermi dal citarne un'altra  che non mi stanco mai di ammirare e dal cui effetto sono sempre colpito. Si  tratta della similitudine con cui il Lassalle chiuse una celebre arringa <em>(La  Scienza ed i Lavoratori):</em> </p>
						  <p>Il fatto di venire imprigionato, se  questa fosse la sua fine, non avrebbe un effetto maggiore su un uomo come  quello che vi ho descritto, il quale ha preso come perenne monito per la  propria vita le parole <em>La Scienza ed i Lavoratori, </em>di quello che avrebbe  su un chimico preparato lo scoppio di una storta durante i suoi esperimenti  scientifici. Appena l'interruzione si è esaurita, dopo un breve sguardo  accigliato alla ribellione del materiale, egli riprenderà tranquillamente le  sue ricerche e le sue fatiche. </p>
						  <p>Una  ricca antologia di similitudini scherzose può essere ritrovata negli scritti di  Lichtenberg (il secondo volume dell'edizione di Gottingen del 1853) e da queste io trarrò il  materiale per la nostra ricerca. </p>
						  <p>È quasi impossibile portare la  fiaccola della verità attraverso la folla senza bruciare la barba di qualcuno. </p>
						  <p>Senza  dubbio questo sembra un motto di spirito; ma ad un esame più attento notiamo  che l'effetto scherzoso non nasce dal paragone in sé, ma dai suoi caratteri  secondari. La «fiaccola della verità» non è un'immagine nuova, ma è stata  usata invece spesso, tanto da trasformarsi in un <em>cliché </em>-cosa che accade  sempre quando un'immagine  ha fortuna e viene accettata nell'uso linguistico. </p>
						  <p>Sebbene  non si noti più il paragone nella frase «la fiaccola della, verità», Lichtenberg le  restituisce improvvisamente la sua forza originaria completa. Infatti, viene  fatta un'aggiunta alla similitudine e da essa deriva una conseguenza. Ma noi  siamo già abituati ad un processo simile a questo che consiste nel dare il vero  significato ad un'espressione attenuata, come tecnica del motto di spirito.  Esso trova un posto nell'impiego molteplice dello stesso materiale. Può anche  essere che l'impressione divertente originata dalla osservazione di  Lichtenberg, nasca soltanto dalla dipendenza di questa dalla tecnica del motto  di spirito. </p>
						  <p>Lo  stesso giudizio si può applicare con egual diritto ad un'altro paragone scherzoso dello  stesso autore: </p>
						  <p>Per essere esatti, l'uomo non fu  una grande luce <em>(Licbt) </em>ma fu un grande candelabro <em>(Leuchter)... </em>era un professore di filosofia. </p>
						  <p>Descrivere  uno studioso come una grande luce, un <em>lumen mundi, </em>è un paragone che da  tempo ha perso ogni efficacia, sia che in origine avesse l'effetto di un motto di spirito o no. Ma la  similitudine viene rinfrescata e le viene restituita la sua forza primitiva, se  si fa nascere da essa una modifica e si ottiene in questo modo, da essa, un  nuovo paragone. Sembra che il modo in cui nasce questa seconda analogia sia ciò  che determina il motto di spirito. Questo sarebbe un esempio della stessa  tecnica del motto di spirito usata nell'esempio della fiaccola. </p>
						  <p>Sembra  che l'esempio seguente abbia le caratteristiche del motto di spirito per una  ragione diversa, ma che può essere considerata simile: </p>
						  <p>Mi sembra che le recensioni siano  una specie di malattia infantile da cui i libri appena nati sono più o meno  affetti. Ci sono esempi di elementi sanissimi che muoiono per questo; mentre i  più deboli sopravvivono. Alcuni restano completamente immuni. Si sono fatti  spesso tentativi di salvaguardarsi dalle recensioni mediante gli amuleti delle  dediche, od anche di immunizzarsi contro tale pericolo con il proprio giudizio  personale. Ma questo non serve sempre. </p>
						  <p>Il  paragone delle recensioni con le malattie infantili è basato nel primo esempio  sul fatto di venire esposti ad esse subito dopo essere arrivati alla luce del  sole. Non mi arrischio a stabilire se a questo punto il paragone ha già le  caratteristiche di un motto di spirito. Ma esso viene portato avanti: ne deriva  che il destino dei nuovi libri può essere rappresentato nell'ambito della  stessa similitudine o attraverso una similitudine in relazione con questa.  Indubbiamente una continuazione come quésta di un confronto è nella natura del  motto di spirito, ma sappiamo già qual è la tecnica a cui si deve questo - è un  caso di unificazione, la creazione di un legame inatteso. Il carattere  dell'unificazione non viene alterato dal fatto che in questo caso esso consiste  in un'aggiunta ad una similitudine preesistente. </p>
						  <p>In  un altro gruppo di comparazioni si è tentati di sostituire ciò che è  indubbiamente un'impressione che ha il carattere di motto di spirito con un  altro fattore, che ancora una volta non ha niente  a  che   fare,  di  per   sé, con la natura della similitudine. Queste sono delle similitudini che  contengono un accostamento sorprendente, spesso una combinazione che suona  assurda, oppure esse sono sostituite da qualcosa che ha lo stesso effetto del paragone. La maggior parte  degli esempi di Lichtenberg appartiene a questo gruppo. </p>
						  <p>È un  peccato che uno non  possa guardare nelle sapienti viscere degli autori in modo da scoprire che cosa  hanno mangiato. </p>
						  <p>Le  viscere «sapienti» è indubbiamente un epiteto assurdo e sconcertante che si  spiega soltanto con la similitudine. E che dire se la sua natura di motto di  spirito fosse dovuta al suo sconcertante carattere di combinazione? Se così fosse, ci sarebbe una corrispondenza, un  metodo di creazione del motto di spirito con il quale ci siamo già  familiarizzati - «la rappresentazione per assurdo». </p>
						  <p>Lichtenberg  ha usato lo stesso confronto tra l'assimilazione di letture e materie  istruttive e l'assimilazione di nutrimenti fisici per uri altro motto di spirito: </p>
						  <p>Egli  teneva in grandissima considerazione lo studio a casa, ed era perciò  largamente   favorevole  all'imparare  mangiando. </p>
						  <p>Altre  similitudini dello stesso autore mostrano la stessa assurda, o perlomento  sorprendente attribuzione di epiteti che come incominciamo a notare  costituiscono il nucleo centrale del motto di spirito: </p>
						  <p>Ognuno  ha il suo rovescio morale <em>(backside)</em> [in  inglese,   deretano] che non mostra se non in caso di necessità e che tiene  nascosto quanto più a lungo è possibile nelle brache della rispettabilità. </p>
						  <p>« Rovescio della morale» - l'assegnazione di questo attributo è sorprendente ed  è il risultato di una comparazione. Ma in più, il paragone viene portato oltre  con un gioco di parole - «necessità» - e con un ancor più insolito  accostamento («le  brache della rispettabilità»), che è forse un motto di spirito di per sé; poiché le brache, dacché sono le  brache della rispettabilità, diventano, per così dire, un motto di spirito. Non  dobbiamo dunque sorprenderci se il tutto ci dà l'impressione di essere un paragone  che costituisce anche un ottimo motto di spirito. Noi cominciamo a notare che  siamo inclini, generalmente, quando una caratteristica si riferisce soltanto ad  una parte del tutto, ad estenderla, nel nostro giudizio, al tutto stesso. Le « brache della rispettabilità», incidentalmente, ci richiamano qualche  sorprendente verso di Heine: </p>
						  <p>... Bis mir endlich, </p>
						  <p>endlich alle Knopfe rissen </p>
						  <p>an der Hose der Geduld.<sup></sup></p>
						  <p> <span style="font-size:11.0pt; background:aqua; ">[«... Finché alla fine, alla fine ogni bottone salta dalle brache della mia pazienza».]</p>
						  <p>Non  vi può essere dubbio alcuno che queste due ultime comparazioni abbiano una  caratteristica che noi non troviamo in ogni buona similitudine (come dire, in  ogni paragone calzante). Di esse infatti potremmo dire che raggiungono un alto  grado di <em>degradazione. </em>Esse accostano qualcosa che appartiene ad un'alta  categoria, qualcosa di astratto (in questi esempi, «rispettabilità» e «pazienza»), con qualcosa di molto concreto ed anche un po'  spregevole («brache»). In un altro esempio considereremo il fatto che  questa peculiarità abbia o meno qualcosa a che fare con. il motto di spirito.  Adesso cercheremo di analizzare un altro esempio in cui questa caratteristica  dispregiativa è particolarmente chiara. Weinberl, l'impiegato nella farsa di Nestroy <em>Vuole fare bisboccia, </em>immagina come un  giorno, quando sarà un rispettabile uomo d'affari, ricorderà il tempo della sua giovinezza: </p>
						  <p>Quando  il ghiaccio di fronte al magazzino della memoria si è sciolto cosi in un discorso amichevole,  quando la porta ad arco dei vecchi tempi è stata aperta di nuovo e la vetrina  dell'immaginazione è piena di ricordi del passato ... </p>
						  <p>Certamente  queste sono delle similitudini tra cose astratte e cose molto comuni; ma il  motto di spirito dipende - in parte o interamente - dal fatto che un commesso si serva di paragoni  tratti dal campo delle sue attività quotidiane. Il trasportare queste  astrazioni e il porle in connessione con le cose ordinarie delle quali si  compone la sua vita è purtutta-via un atto di unificazione. </p>
						  <p>Ma  torniamo alle analogie di Lichtenberg: </p>
						  <p>I moventi  che ci conducono a fare qualsiasi cosa potrebbero essere espressi come i  trentadue venti (punti della bussola) e potrebbero essere chiamati alla stessa  maniera: per esempio, «pane / pane - fama» o «fama / fama - pane». </p>
						  <p>Come  accade spesso con i motti di spirito di Lichtenberg, l'impressione di qualcosa  di idoneo, arguto e pungente è così evidente che il nostro giudizio sulla natura di ciò che costituisce il  motto di spirito ne resta ingannato. Quando una qualche arguzia si fonde con  ricchezza di significati in un'osservazione di questo genere probabilmente  saremo portati a dichiarare che il tutto è un eccellente motto di spirito. Mi  piacerebbe, piuttosto, azzardare e dire  che ogni cosa che sia veramente nella natura di un motto di spirito nasce dalla  sorpresa di una strana combinazione come «pane / pane - fama». Come motto di spirito, perciò  sarebbe una rappresentazione per assurdo. </p>
						  <p>Uno  strano accostamento o l'attribuzione di un epiteto assurdo possono dare lo  stesso risultato di una  similitudine. </p>
						  <p>« Una donna <em>zweischläfrige </em>una donna a due piazze» (letto sul  quale si può dormire in due). «Un banco di chiesa <em>einschläfriger»</em>  (soporifero e anche «sul quale si può dormire da soli»). <sup>(</sup>Entrambe le citazioni sono  tratte da Lichtenberg.) Dietro queste due frasi c'è una similitudine con il letto; in entrambe, accanto  allo <em>stupore </em>opera il fattore tecnico della <em>allusione </em>-  un'allusione nell'un caso ai soporifici effetti di un sermone e nell'altro all'inesauribile tema  delle relazioni sessuali. </p>
						  <p>Fin  qui abbiamo trovato che per quanto un confronto possa sembrarci spirilogia ci  colpisce come parte della natura di un motto di spirito, ciò è dovuto al fatto  che riconosciamo una delle  tecniche dei motti di spirito a noi familiare. Ma pochi altri esempi ci daranno  finalmente l'opportunità di mettere in evidenza una similitudine può essere  essa stessa un motto dì spirito. Ecco come Lichtenberg descrive certe odi: </p>
						  <p>Sono  in poesia quel che gli immortali lavori di Jakob Bohme  sono in prosa — una  specie di picnic nel quale l'autore provvede alle parole ed il lettore al  senso. </p>
						  <p>Quando  egli filosofeggia, dà una traccia, un gradevole chiarore lunare sulle cose, che  in generale ci fa  piacere ma che non ci mostra chiaramente neanche una sola cosa. </p>
						  <p>O  Heine: </p>
						  <p>Il  suo volto somiglia ad un palinsesto, sul quale sotto la più recente nera  scrittura con la quale il monaco ha copiato il testo di un Padre della Chiesa,  si nascondono le rime semidimenticate di un antico poema d'amore greco. <em>(Harzreise).</em> </p>
						  <p>Oppure  prendiamo il lungo confronto, che è nel <em>Bäder von Lucca (Reisebilder  III) </em>con uno scopo molto avvilente: </p>
						  <p>Un  ecclesiastico <em>cattolico </em>si comporta piuttosto come un impiegato di un  grosso ufficio. La Chiesa, la grande azienda, della quale il Papa è il capo,  gli dà un lavoro sicuro e, in cambio, un salario sicuro. Egli lavora  pigramente, come tutti coloro che non lavorano per se stessi, hanno numerosi  colleghi e possono facilmente passare inosservati in mezzo al grande trambusto  della ditta. La sola cosa che gli sta a cuore è la fiducia dell'azienda e ancor  di più il non essere licenziato, poiché se fallisce perderebbe i suoi mezzi di  sussistenza. Un ecclesiastico <em>protestante, </em>invece, è in ogni caso solo  il principale di se stesso e svolge i suoi affari religiosi per il proprio  esclusivo interesse. Egli, al contrario del suo collega mercante cattolico, non  tratta affari all'ingrosso ma solo al dettaglio. E finché si dovrà arrangiare  da solo, non potrà essere pigro. Dovrà pubblicizzare i suoi articoli di fede,  dovrà battere la concorrenza degli altri e, vero dettagliante qual è, starà nel suo negozio di  vendita al dettaglio, pieno di lavoro ed invidioso di tutte le grosse aziende e  particolarmente della grande impresa di Roma, che paga i salari di tante  migliaia di contabili e di imballatori   ed  ha le sue  fabbriche   in  tutto il   mondo. </p>
						  <p>Di  fronte a questo ed a molti altri esempi, non possiamo più discutere il fatto che un paragone possa di per sé  possedere la caratteristica del motto di spirito, senza che quest'impressione  sia giustificata dall'entrata in gioco di una delle sue note tecniche tipiche.  Ma, stando così le  cose, noi rimaniamo completamente confusi nella ricerca di ciò che determina la  caratteristica arguta della similitudine poiché certamente quella  caratteristica non risiede in esse come forma di espressione di pensiero o  nella meccanica di un paragone. Tutto ciò che possiamo fare è di includere la  similitudine tra i tipi di <em>rappresentazione indiretta, </em>usata dalla  tecnica del motto di spirito, e di lasciare insoluto il problema che abbiamo  incontrato molto più chiaramente nel caso di similitudini che nelle forme del  motto di spirito in precedenza esaminate. Non sarà certo senza motivo per cui nel caso della similitudine ci  riesce più difficile  che nel caso delle altre forme di espressione decidere se un certo motto è  spiritoso oppure no. </p>
						  <p>Neanche  questa lacuna tra le cose che siamo riusciti a capire ci autorizza a lamentarci  se da una prima ricerca non sono scaturiti risultati. In vista dell'intima  connessione che dobbiamo essere preparati ad attribuire alle differenti  caratteristiche del motto di spirito, sarebbe imprudente cercare di spiegare  completamente un lato del problema prima di aver dato una occhiata agli altri. </p>
						  <span style="font-family:'Times New Roman','serif'; font-size:11.0pt; ">Possiamo essere certi che nessuna delle possibili tecniche del motto di  spirito sia sfuggita alla nostra indagine? Certamente no. Ma un continuo esame  di nuovo materiale ci può.<span style="font-family:'Times New Roman','serif'; font-size:12.0pt; "> <span style="font-family:'Times New Roman','serif'; font-size:11.0pt; ">convincere che abbiamo avvicinato i più comuni e i  più importanti strumenti tecnici del meccanismo del motto di spirito -e in ogni  caso tutto quanto si richiede per formarsi un giudizio sulla natura di quel  processo psichico. Fin qui non siamo ancora giunti ad un simile giudizio; ma  d'altro canto, adesso siamo in possesso di un'indicazione importante sulla  direzione dalla quale  ci si può aspettare di ricevere maggiori chiarimenti. Gli interessanti processi  di condensazione, accompagnati da una formazione sostitutiva, che abbiamo riconosciuto  come il fulcro della tecnica del motto di spirito verbale riguardano anche la  formazione dei sogni, nel meccanismo dei quali sono stati scoperti gli stessi processi psichici.  Ciò è ugualmente vero, comunque, per le tecniche del motto di spirito  concettuale - spostamento, ragionamento erroneo, assurdità, rappresentazione  indiretta, rappresentazione mediante il contrario - che riappaiono uno e tutti  nella tecnica del meccanismo del sogno. Lo spostamento dà luogo all'apparenza  sconcertante dei sogni, che ci impedisce di capire che sono una continuazione  della nostra vita da svegli. L'uso dell'assurdità e del controsenso nel sogno  gli è costata il riconoscimento della sua dignità d'essere considerato un  prodotto psichico ed ha portato gli studiosi a supporre che una disintegrazione  delle attività mentali ed una cessazione di. quella critica, morale e logica,  siano condizioni necessarie per la formazione del sogno. La rappresentazione  per opposti è una caratteristica onirica così diffusa che persino i libri  popolari sull'interpretazione dei sogni, che sono su una strada completamente  sbagliata, hanno l'abitudine di prenderla in considerazione. La  rappresentazione indiretta - la sostituzione del pensiero onirico con un'allusione, con qualcosa di piccolo,  un simbolismo simile alla similitudine - è precisamente ciò che distingue il  modo di esprimersi dei sogni da quello della vita attiva <sup>78</sup>. Fin qui non abbiamo grandi  possibilità di raggiungere l'accordo tra i metodi del meccanismo del motto di  spirito e quelli del meccanismo dei sogni. Dimostrare questa concordanza nel  dettaglio ed esaminare il suo fondamento sarà, in seguito, il nostro compito.
						  <p></p>   				  </td>
				</tr>
			</table>
</center>
		<br>
		<center>
			<input onClick="history.go(-1)" type="button" value="Chiudi" /></center>
	</body>

</html>